1.1	dhṛtarāṣṭra uvāca
	dharmakṣētrē kurukṣētrē samavētā yuyutsavaḥ
	māmakāḥ pāṇḍavāś caiva kim akurvata sañjaya 1.1
1.2	sañjaya uvāca
	dṛṣṭvā tu pāṇḍavānīkaṃ vyūḍhaṃ duryōdhanas tadā
	ācāryam upasaṅgamya rājā vacanam abravīt 1.2
1.3	paśyaitāṃ pāṇḍuputrāṇām ācārya mahatīṃ camūm
	vyūḍhāṃ drupadaputrēṇa tava śiṣyēṇa dhīmatā 1.3
1.4	atra śūrā mahēṣvāsā bhīmārjunasamā yudhi
	yuyudhānō virāṭaśca drupadaś ca mahārathaḥ 1.4
1.5	dhṛṣṭakētuś cēkitānaḥ kāśirājaś ca vīryavān
	purujit kuntibhōjaś ca śaibyaś ca narapuṅgavaḥ 1.5
1.6	yudhāmanyuś ca vikrānta uttamaujāś ca vīryavān
	saubhadrō draupadēyāś ca sarva ēva mahārathāḥ 1.6
1.7	asmākaṃ tu viśiṣṭā yē tān nibōdha dvijōttama
	nāyakā mama sainyasya saṃjñārthaṃ tān bravīmi tē 1.7
1.8	bhavān bhīṣmaś ca karṇaś ca kṛpaś ca samitiñjayaḥ
	aśvatthāmā vikarṇaś ca saumadattis tathaiva ca 1.8
1.9	anyē ca bahavaḥ śūrā madarthē tyaktajīvitāḥ
	nānāśastrapraharaṇāḥ sarvē yuddhaviśāradāḥ 1.9
1.10	aparyāptaṃ tad asmākaṃ balaṃ bhīṣmābhirakṣitam
	paryāptaṃ tvidam ētēṣāṃ balaṃ bhīmābhirakṣitam 1.10
1.11	ayanēṣu ca sarvēṣu yathābhāgam avasthitāḥ
	bhīṣmam ēvābhirakṣantu bhavantaḥ sarva ēva hi 1.11
1.12	tasya sañjanayan harṣaṃ kuruvṛddhaḥ pitāmahaḥ
	siṃhanādaṃ vinadyōcchaiḥ śaṅkhaṃ dadhmau pratāpavān 1.12
1.13	tataḥ śaṅkhāś ca bhēryaś ca paṇavānakagōmukhāḥ
	sahasaivābhyahanyanta sa śabdas tumulōbhavat 1.13
1.14	tataḥ śvētair hayair yuktē mahati syandanē sthitau
	mādhavaḥ pāṇḍavaś caiva divyau śaṅkhau pradaghmatuḥ 1.14
1.15	pāñcajanyaṃ hṛṣīkēśō dēvadattaṃ dhanañjayaḥ
	pauṇḍraṃ dadhmau mahāśaṅkhaṃ bhīmakarmā vṛkōdaraḥ 1.15
1.16	anañtavijayaṃ rājā kuntīputrō yudhiṣṭhiraḥ
	nakulaḥ sahadēvaś ca sughōṣamaṇipuṣpakau 1.16
1.17	kāśyaś ca paramēṣvāsaḥ śikhaṇḍī ca mahārathaḥ
	dhṛṣṭadyumnō virāṭaś ca sātyakiś cāparājitaḥ 1.17
1.18	drupadō draupadēyāś ca sarvaśaḥ pṛthivīpatē
	saubhadraś ca mahābāhuḥ śaṅkhān dadhmuḥ pṛthakpṛthak 1.18
1.19	sa ghōṣō dhārtarāṣṭrāṇāṃ hṛdayāni vyadārayat
	nabhaś ca pṛthivīṃ caiva tumulōbhyanunādayan 1.19
1.20	atha vyavasthitān dṛṣṭvā dhārtarāṣṭrān.h kapidhvajaḥ
	pravṛttē śastrasaṃpātē dhanur udyamya pāṇḍavaḥ 1.20
1.21	hṛṣīkēśaṃ tadā vākyam idam āha mahīpatē
	arjuna uvāca
	sēnayōr ubhayōr madhyē rathaṃ sthāpaya mēcyuta 1.21
1.22	yāvad ētān nirikṣēhaṃ yōddhukāmān avasthitān
	kair mayā saha yōddhavyam asmin raṇasamudyamē 1.22
1.23	yōtsyamānān avēkṣēhaṃ ya ētētra samāgatāḥ
	dhārtarāṣṭrasya durbuddhēr yuddhē priyacikīrṣavaḥ 1.23
1.24	sañjaya uvāca
	ēvam uktō hṛṣīkēśō guḍākēśēna bhārata
	sēnayōr ubhayōr madhyē sthāpayitvā rathōttamam 1.24
1.25	bhīṣmadrōṇapramukhataḥ sarvēṣāṃ ca mahīkṣitām
	uvāca pārtha paśyaitān samavētān kurūn iti 1.25
1.26	tatrāpaśyat sthitān pārthaḥ pitṛn atha pitāmahān
	ācāryān mātulān bhrātṛn putrān pautrān sakhīṃs tathā 1.26
1.27	śvaśurān suhṛdaś caiva sēnayōr ubhayōr api
	tān samīkṣya sa kauntēyaḥ sarvān bandhūn avasthitān 1.27
1.28	kṛpayā parayāviṣṭō viṣīdann idamabravīt
	arjuna uvāca
	dṛṣṭvēmaṃ svajanaṃ kṛṣṇa yuyutsuṃ samupasthitam 1.28
1.29	sīdanti mama gātrāṇi mukhañ ca pariśuṣyati
	vēpathuś ca śarīrē mē rōmaharṣaś ca jāyatē 1.29
1.30	gāṇḍīvaṃ straṃsatē hastāt tvak caiva paridahyatē
	na ca śaknōmy avasthātuṃ bhramatīva ca mē manaḥ 1.30
1.31	nimittāni ca paśyāmi viparītāni kēśava
	na ca śrēyōnupaśyāmi hatvā svajanam āhavē 1.31
1.32	na kāṅkṣē vijayaṃ kṛṣṇa na ca rājyaṃ sukhāni ca
	kiṃ nō rājyēna gōvinda kiṃ bhōgair jīvitēna vā 1.32
1.33	yēṣām arthē kāṅkṣitaṃ nō rājyaṃ bhōgāḥ sukhāni ca
	ta imēvasthitā yuddhē prāṇāṃs tyaktvā dhanāni ca 1.33
1.34	ācāryāḥ pitaraḥ putrās tathaiva ca pitāmahāḥ
	mātulāḥ śvaśurāḥ pautrāḥ śyālāḥ sambandhinas tathā 1.34
1.35	ētān na hantum icchhāmi ghnatōpi madhusūdana
	api trailōkyarājyasya hētōḥ kiṃ nu mahīkṛtē 1.35
1.36	nihatya dhārtarāṣṭrān naḥ kā prītiḥ syājanārdana
	pāpam ēvāśrayēd asmān hatvaitān ātatāyinaḥ 1.36
1.37	tasmān nārhā vayaṃ hantuṃ dhārtarāṣṭrān svabāndhavān
	svajanaṃ hi kathaṃ hatvā sukhinaḥ syāma mādhava 1.37
1.38	yadyapyētē na paśyanti lōbhōpahatacētasaḥ
	kulakṣayakṛtaṃ dōṣaṃ mitradrōhē ca pātakam 1.38
1.39	kathaṃ na jñēyam asmābhiḥ pāpād asmān nivartitum
	kulakṣayakṛtaṃ dōṣaṃ prapaśyadbhir janārdana 1.39
1.40	kulakṣayē praṇaśyanti kuladharmāḥ sanātanāḥ
	dharmē naṣṭē kulaṃ kṛtsnam adharmōbhibhavaty uta 1.40
1.41	adharmābhibhavāt kṛṣṇa praduṣyanti kulastriyaḥ
	strīṣu duṣṭāsu vārṣṇēya jāyatē varṇasaṅkaraḥ 1.41
1.42	saṅkarō narakāyaiva kulaghnānāṃ kulasya ca
	patanti pitarō hy ēṣāṃ luptapiṇḍōdakakriyāḥ 1.42
1.43	dōṣair ētaiḥ kulaghnānāṃ varṇasaṅkarakārakaiḥ
	utsādyantē jātidharmāḥ kuladharmāś ca śāśvatāḥ 1.43
1.44	utsannakuladharmāṇāṃ manuṣyāṇāṃ janārdana
	narakē niyataṃ vāsō bhavatīty anuśuśruma 1.44
1.45	ahō bata mahat pāpaṃ kartuṃ vyavasitā vayam
	yad rājyasukhalōbhēna hantuṃ svajanam udyatāḥ 1.45
1.46	yadi mām apratīkāram aśastraṃ śastrapāṇayaḥ
	dhārtarāṣṭrā raṇē hanyus tan mē kṣēmataraṃ bhavēt 1.46
1.47	sañjaya uvāca
	ēvam uktvārjunaḥ saṅkhyē rathōpastha upāviśat
	visṛjya saśaraṃ cāpaṃ śōkasaṃvignamānasaḥ 1.47
2.1	sañjaya uvāca
	taṃ tathā kṛpayāviṣṭam aśrupūrṇākulēkṣaṇam
	viṣīdantam idaṃ vākyam uvāca madhusūdanaḥ 2.1
2.2	śrībhagavān uvāca
	kutas tvā kaśmalam idaṃ viṣamē samupasthitam
	anāryajuṣṭam asvargyam akīrtikaram arjuna 2.2
2.3	klaibyaṃ mā sma gamaḥ pārtha naitat tvayyupapadyatē
	kṣudraṃ hṛdayadaurbalyaṃ tyaktvōttiṣṭha paraṃtapa 2.3
2.4	arjuna uvāca
	kathaṃ bhīṣmam ahaṃ sāṅkhyē drōṇaṃ ca madhusūdana
	iṣubhiḥ pratiyōtsyāmi pūjārhāv arisūdana 2.4
2.5	gurūn ahatvā hi mahānubhāvān śrēyō bhōktuṃ bhaikṣyam apīha lōkē
	hatvārthakāmāṃstu gurunihaiva bhuñjjīya bhōgān rudhirapradigdhān 2.5
2.6	na caitad vidmaḥ kataran nō garīyō yad vā jayēma yadi vā nō jayēyuḥ
	yān ēva hatvā na jijīviṣāmas tēvasthitāḥ pramukhē dhārtarāṣṭrāḥ 2.6
2.7	kārpaṇyadōṣōpahatasvabhāvaḥ pṛcchāmi tvāṃ dharmasaṃmūḍhacētāḥ
	yac chrēyaḥ syān niścitaṃ brūhi tan mē śiṣyastēhaṃ śādhi māṃ tvāṃ prapannam
2.8	na hi prapaśyāmi mamāpanudyād yac chōkam ucchōṣaṇam indriyāṇām
	avāpya bhūmāv asapatnam ṛddhaṃ rājyaṃ surāṇām api cādhipatyam 2.8
2.9	sañjaya uvāca
	ēvam uktvā hṛṣīkēśaṃ guḍākēśaḥ paraṃtapaḥ
	na yōtsya iti gōvindam uktvā tūṣṇīṃ babhūva ha 2.9
2.10	tam uvāca hṛṣīkēśaḥ prahasann iva bhārata
	sēnayōr ubhayōr madhyē viṣīdantam idaṃ vacaḥ 2.10
2.11	śrībhagavān uvāca
	aśōcyān anvaśōcas tvaṃ prajñāvādāṃś ca bhāṣasē
	gatāsūn agatāsūṃś ca nānuśōcanti paṇḍitāḥ 2.11
2.12	natv ēvāhaṃ jātu nāsaṃ na tvaṃ nēmē janādhipāḥ
	na caiva na bhaviṣyāmaḥ sarvē vayam ataḥ param 2.12
2.13	dēhinōsmin yathā dēhē kaumāraṃ yauvanaṃ jarā
	tathā dēhāntaraprāptir dhīras tatra na muhyati 2.13
2.14	mātrāsparśās tu kauntēya śītōṣṇasukhaduḥkhadāḥ
	āgamāpāyinōnityās tāṃs titikṣasva bhārata 2.14
2.15	yaṃ hi na vyathayanty ētē puruṣaṃ puruṣarṣabha
	samaduḥkhasukhaṃ dhīraṃ sōmṛtatvāya kalpatē 2.15
2.16	nāsatō vidyatē bhāvō nābhāvō vidyatē sataḥ
	ubhayōr api dṛṣṭō.antas tv anayōs tattvadarśibhiḥ 2.16
2.17	avināśi tu tad viddhi yēna sarvam idaṃ tatam
	vināśam avyayasyāsya na kaścit kartum arhati 2.17
2.18	antavanta imē dēhā nityasyōktāḥ śarīriṇaḥ
	anāśinōpramēyasya tasmād yudhyasva bhārata 2.18
2.19	ya ēnaṃ vētti hantāraṃ yaś cainaṃ manyatē hatam
	ubhau tau na vijānītō nāyaṃ hanti na hanyatē 2.19
2.20	na jāyatē mriyatē vā kadācin nāyaṃ bhūtvā bhavitā vā na bhūyaḥ
	ajō nityaḥ śāśvatōyaṃ purāṇō na hanyatē hanyamānē śarīrē 2.20
2.21	vēdāvināśinaṃ nityaṃ ya ēnam ajam avyayam
	kathaṃ sa puruṣaḥ pārtha kaṃ ghātayati hanti kam 2.21
2.22	vāsāṃsi jīrṇāni yathā vihāya navāni gṛhṇāti narōparāṇi
	tathā śarīrāṇi vihāya jīrṇānanyāni saṃyāti navāni dēhī 2.20
2.23	nainaṃ chindanti śastrāṇi nainaṃ dahati pāvakaḥ
	na cainaṃ klēdayanty āpō na śōṣayati mārutaḥ 2.23
2.24	acchēdyōyam adāhyōyam aklēdyōśōṣya ēva ca
	nityaḥ sarvagataḥ sthāṇur acalōyaṃ sanātanaḥ 2.24
2.25	avyaktōyam acintyōyam avikaryōyam ucyatē
	tasmād ēvaṃ viditvainaṃ nānuśōcitum arhasi 2.25
2.26	atha cainaṃ nityajātaṃ nityaṃ vā manyasē mṛtam
	tathāpi tvaṃ mahābāhō naivaṃ śōcitum arhasi 2.26
2.27	jātasya hi dhruvō mṛtyur dhruvaṃ janma mṛtasya ca
	tasmād aparihāryērthē na tvaṃ śōcitum arhasi 2.27
2.28	avyaktādīni bhūtāni vyaktamadhyāni bhārata
	avyaktanidhanāny ēva tatra kā paridēvanā 2.28
2.29	āścaryavat paśyati kaścid ēnam āścaryavad vadati tathaiva cānyaḥ
	āścaryavac cainam anyaḥ śṛṇōti śrutvāpy ēnaṃ vēda na caiva kaścit 2.29
2.30	dēhī nityam avadhyōyaṃ dēhē sarvasya bhārata
	tasmāt sarvāṇi bhūtāni na tvaṃ śōcitum arhasi 2.30
2.31	svadharmam api cāvēkṣya na vikampitum arhasi
	dharmyād dhi yuddhāc chrēyōnyat kṣatriyasya na vidyatē 2.31
2.32	yadṛcchayā cōpapannaṃ svargadvāram apāvṛtam
	sukhinaḥ kṣatriyāḥ pārtha labhantē yuddham īdṛśam 2.32
2.33	atha cēt tvam imaṃ dhārmyaṃ saṅgrāmaṃ na kariṣyasi
	tataḥ svadharmaṃ kīrtiṃ ca hitvā pāpam avāpsyasi 2.33
2.34	akīrtiṃ cāpi bhūtāni kathayiṣyanti tēvyayām
	saṃbhāvitasya cākīrtir maraṇād atiricyatē 2.34
2.35	bhayād raṇād uparataṃ maṃsyantē tvāṃ mahārathāḥ
	yēṣāṃ ca tvaṃ bahumatō bhūtvā yāsyasi lāghavam 2.35
2.36	avācyavādāṃś ca bahūn vadiṣyanti tavāhitāḥ
	nindantas tava sāmarthyaṃ tatō duḥkhataraṃ nu kim 2.36
2.37	hatō vā prāpsyasi svargaṃ jitvā vā bhōkṣyasē mahīm
	tasmād uttiṣṭha kauntēya yuddhāya kṛtaniścayaḥ 2.37
2.38	sukhaduḥkhē samē kṛtvā lābhālābhau jayājayau
	tatō yuddhāya yujyasva naivaṃ pāpam avāpsyasi 2.38
2.39	ēṣā tēbhihitā sāṅkhyē buddhir yōgē tv imāṃ śṛṇu
	buddhyā yuktō yayā pārtha karmabandhaṃ prahāsyasi 2.39
2.40	nēhābhikramanāśōsti pratyavāyō na vidyatē
	svalpam apy asya dharmasya trāyatē mahatō bhayāt 2.40
2.41	vyavasāyātmikā buddhir ēkēha kurunandana
	bahuśākhā hy anantāś ca buddhayōvyavasāyinām 2.41
2.42	yām imāṃ puṣpitāṃ vācaṃ pravadanty avipaścitaḥ
	vēdavādaratāḥ pārtha nānyad astīti vādinaḥ 2.42
2.43	kāmātmānaḥ svargaparā janmakarmaphalapradām
	kriyāviśēṣabahulāṃ bhōgaiśvaryagatiṃ prati 2.43
2.44	bhōgaiśvaryaprasaktānāṃ tayāpahṛtacētasām
	vyavasāyātmikā buddhiḥ samādhau na vidhīyatē 2.44
2.45	traiguṇyaviṣayā vēdā nistraiguṇyō bhavārjuna
	nirdvandvō nityasatvasthō niryōgakṣēma ātmavān 2.45
2.46	yāvān artha udapānē sarvataḥ saṃplutōdakē
	tāvān sarvēṣu vēdēṣu brāhmaṇasya vijānataḥ 2.46
2.47	karmaṇy ēvādhikāras tē mā phalēṣu kadācana
	mā karmaphalahētur bhūr mā tē saṅgōstv akarmaṇi 2.47
2.48	yōgasthaḥ kuru karmāṇi saṅgaṃ tyaktvā dhanañjaya
	siddhyasiddhyōḥ samō bhūtvā samatvaṃ yōga ucyatē 2.48
2.49	dūrēṇa hy avaraṃ karma buddhiyōgād dhanañjaya
	buddhau śaraṇam anviccha kṛpaṇāḥ phalahētavaḥ 2.49
2.50	buddhiyuktō jahātīha ubhē sukṛtaduṣkṛtē
	tasmād yōgāya yujyasva yōgaḥ karmasu kauśalam 2.50
2.51	karmajaṃ buddhiyuktā hi phalaṃ tyaktvā manīṣiṇaḥ
	janmabandhavinirmuktāḥ padaṃ gacchhanty anāmayam 2.51
2.52	yadā tē mōhakalilaṃ buddhir vyatitariṣyati
	tadā gantāsi nirvēdaṃ śrōtavyasya śrutasya ca 2.52
2.53	śrutivipratipannā tē yadā sthāsyati niścalā
	samādhāv acalā buddhis tadā yōgam avāpsyasi 2.53
2.54	arjuna uvāca
	sthitaprajñasya kā bhāṣā samādhisthasya kēśava
	sthitadhīḥ kiṃ prabhāṣēta kim āsīta vrajēta kim 2.54
2.55	śrībhagavān uvāca
	prajahāti yadā kāmān sarvān pārtha manōgatān
	ātmany ēvātmanā tuṣṭaḥ sthitaprajñas tadōcyatē 2.55
2.56	duḥkhēṣv anudvignamanāḥ sukhēṣu vigataspṛhaḥ
	vītarāgabhayakrōdhaḥ sthitadhīr munir ucyatē 2.56
2.57	yaḥ sarvatrānabhisnēhas tattatprāpya śubhāśubham
	nābhinandati na dvēṣṭi tasya prajñā pratiṣṭhitā 2.57
2.58	yadā saṃharatē cāyaṃ kūrmōṅgānīva sarvaśaḥ
	indriyāṇīndriyārthēbhyas tasya prajñā pratiṣṭhitā 2.58
2.59	viṣayā vinivartantē nirāhārasya dēhinaḥ
	rasavarjaṃ rasōpy asya paraṃ dṛṣṭvā nivartatē 2.59
2.60	yatatō hy api kauntēya puruṣasya vipaścitaḥ
	indriyāṇi pramāthīni haranti prasabhaṃ manaḥ 2.60
2.61	tāni sarvāṇi saṃyamya yukta āsīta matparaḥ
	vaśē hi yasyēndriyāṇi tasya prajñā pratiṣṭhitā 2.61
2.62	dhyāyatō viṣayān puṃsaḥ saṅgas tēṣūpajāyatē
	saṅgāt sañjāyatē kāmaḥ kāmāt krōdhōbhijāyatē 2.62
2.63	krōdhād bhavati saṃmōhaḥ saṃmōhāt smṛtivibhramaḥ
	smṛtibhraṃśād buddhināśō buddhināśāt praṇaśyati 2.63
2.64	rāgadvēṣavimuktais tu viṣayān indriyaiś caran
	ātmavaśyair vidhēyātmā prasādam adhigacchati 2.64
2.65	prasādē sarvaduḥkhānāṃ hānir asyōpajāyatē
	prasannacētasō hy āśu buddhiḥ paryavatiṣṭhatē 2.65
2.66	nāsti buddhir ayuktasya na cāyuktasya bhāvanā
	na cābhāvayataḥ śāntir aśāntasya kutaḥ sukham 2.66.
2.67	indriyāṇāṃ hi caratāṃ yan manōnuvidhīyatē
	tad asya harati prajñāṃ vāyur nāvam ivāmbhasi 2.67
2.68	tasmād yasya mahābāhō nigṛhītāni sarvaśaḥ
	indriyāṇīndriyārthēbhyas tasya prajñā pratiṣṭhitā 2.68
2.69	yā niśā sarvabhūtānāṃ tasyāṃ jāgarti saṃyamī
	yasyāṃ jāgrati bhūtāni sā niśā paśyatō munēḥ 2.69
2.70	āpūryamāṇam acalapratiṣṭhaṃ samudram āpaḥ praviśanti yadvat
	tadvat kāmā yaṃ praviśanti sarvē sa śāntim āpnōti na kāmakāmī 2.70
2.71	vihāya kāmān yaḥ sarvān pumāṃś carati niḥspṛhaḥ
	nirmamō nirahaṃkāraḥ sa śāntim adhigacchhati 2.71
2.72	ēṣā brāhmī sthitiḥ pārtha naināṃ prāpya vimuhyati
	sthitvāsyām antakālēpi brahmanirvāṇam ṛcchati 2.72
3.1	arjuna uvāca
	jyāyasī cēt karmaṇas tē matā buddhir janārdana
	tat kiṃ karmaṇi ghōrē māṃ niyōjayasi kēśava 3.1
3.2	vyāmiśrēṇēva vākyēna buddhiṃ mōhayasīva mē
	tad ēkaṃ vada niścitya yēna śrēyōham āpnuyām 3.2
3.3	śrībhagavān uvāca
	lōkēsmin dvividhā niṣṭhā purā prōktā mayānagha
	jñānayōgēna sāṅkhyānāṃ karmayōgēna yōginām 3.3
3.4	na karmaṇām anārambhān naiṣkarmyaṃ puruṣōśnutē
	na ca saṃnyasanād ēva siddhiṃ samadhigacchati 3.4
3.5	na hi kaścit kṣaṇam api jātu tiṣṭhaty akarmakṛt
	kāryatē hy avaśaḥ karma sarvaḥ prakṛtijair guṇaiḥ 3.5
3.6	karmēndriyāṇi saṃyamya ya āstē manasā smaran
	indriyārthān vimūḍhātmā mithyācāraḥ sa ucyatē 3.6
3.7	yas tv indriyāṇi manasā niyamyārabhatērjuna
	karmaindriyaiḥ karmayōgam asaktaḥ sa viśiṣyatē 3.7
3.8	niyataṃ kuru karma tvaṃ karma jyāyō hy akarmaṇaḥ
	śarīrayātrāpi ca tē na prasidhyēd akarmaṇaḥ 3.8
3.9	yajñārthāt karmaṇōnyatra lōkōyaṃ karmabandhanaḥ
	tadarthaṃ karma kauntēya muktasaṅgaḥ samācara 3.9
3.10	sahayajñāḥ prajāḥ sṛṣṭvā purōvāca prajāpatiḥ
	anēna prasaviṣyadhvam ēṣa vōstv iṣṭakāmadhuk 3.10
3.11	dēvān bhāvayatānēna tē dēvā bhāvayantu vaḥ
	parasparaṃ bhāvayantaḥ śrēyaḥ param avāpsyatha 3.11
3.12	iṣṭān bhōgān hi vō dēvā dāsyantē yajñabhāvitāḥ
	tair dattān apradāyaibhyō yō bhuṅktē stēna ēva saḥ 3.12
3.13	yajñaśiṣṭāśinaḥ santō mucyantē sarvakilbiṣaiḥ
	bhuñjatē tē tv aghaṃ pāpā yē pacanty ātmakāraṇāt 3.13
3.14	annād bhavanti bhūtāni parjanyād annasaṃbhavaḥ
	yajñād bhavati parjanyō yajñaḥ karmasamudbhavaḥ 3.14
3.15	karma brahmōdbhavaṃ viddhi brahmākṣarasamudbhavam
	tasmāt sarvagataṃ brahma nityaṃ yajñē pratiṣṭhitam 3.15
3.16	ēvaṃ pravartitaṃ cakraṃ nānuvartayatīha yaḥ
	aghāyur indriyārāmō mōghaṃ pārtha sa jīvati 3.16
3.17	yas tv ātmaratir ēva syād ātmatṛptaś ca mānavaḥ
	ātmany ēva ca saṃtuṣṭas tasya kāryaṃ na vidyatē 3.17
3.18	naiva tasya kṛtēnārthō nākṛtēnēha kaścana
	na cāsya sarvabhūtēṣu kaścid arthavyapāśrayaḥ 3.18
3.19	tasmād asaktaḥ satataṃ kāryaṃ karma samācara
	asaktō hy ācaran karma param āpnōti pūruṣaḥ 3.19
3.20	karmaṇaiva hi saṃsiddhim āsthitā janakādayaḥ
	lōkasaṃgraham ēvāpi saṃpaśyan kartum arhasi 3.20
3.21	yadyad ācarati śrēṣṭhas tattad ēvētarō janaḥ
	sa yat pramāṇaṃ kurutē lōkas tad anuvartatē 3.21
3.22	na mē pārthāsti kartavyaṃ triṣu lōkēṣu kiṃcana
	nānavāptam avāptavyaṃ varta ēva ca karmaṇi 3.22
3.23	yadi hy ahaṃ na vartēyaṃ jātu karmaṇy atandritaḥ
	mama vartmānuvartantē manuṣyāḥ pārtha sarvaśaḥ 3.23
3.24	utsīdēyur imē lōkā na kuryāṃ karma cēd aham
	saṃkarasya ca kartā syām upahanyām imāḥ prajāḥ 3.24
3.25	saktāḥ karmaṇy avidvāṃsō yathā kurvanti bhārata
	kuryād vidvāṃs tathāsaktaś cikīrṣur lōkasaṃgraham 3.25
3.26	na buddhibhēdaṃ janayēd ajñānāṃ karmasaṃginām
	jōṣayēt sarvakarmāṇi vidvān yuktaḥ samācaran 3.26
3.27	prakṛtēḥ kriyamāṇāni guṇaiḥ karmāṇi sarvaśaḥ
	ahaṃkāravimūḍhātmā kartāham iti manyatē 3.27
3.28	tattvavit tu mahābāhō guṇakarmavibhāgayōḥ
	guṇā guṇēṣu vartanta iti matvā na sajjatē 3.28
3.29	prakṛtēr guṇasaṃmūḍhāḥ sajjantē guṇakarmasu
	tān akṛtsnavidō mandān kṛtsnavin na vicālayēt 3.29
3.30	mayi sarvāṇi karmāṇi saṃnyasyādhyātmacētasā
	nirāśīr nirmamō bhūtvā yudhyasva vigatajvaraḥ 3.30
3.31	yē mē matam idaṃ nityam anutiṣṭhanti mānavāḥ
	śraddhāvantōnasūyantō mucyantē tēpi karmabhiḥ 3.31
3.32	yē tv ētad abhyasūyantō nānutiṣṭhanti mē matam
	sarvajñānavimūḍhāṃs tān viddhi naṣṭān acētasaḥ 3.32
3.33	sadṛśaṃ cēṣṭatē svasyāḥ prakṛtēr jñānavān api
	prakṛtiṃ yānti bhūtāni nigrahaḥ kiṃ kariṣyati 3.33
3.34	indriyasyēndriyasyārthē rāgadvēṣau vyavasthitau
	tayōr na vaśam āgacchhēt tau hy asya paripanthinau 3.34
3.35	śrēyān svadharmō viguṇaḥ paradharmāt svanuṣṭhitāt
	svadharmē nidhanaṃ śrēyaḥ paradharmō bhayāvahaḥ 3.35
3.36	arjuna uvāca
	atha kēna prayuktōyaṃ pāpaṃ carati pūruṣaḥ
	anicchann api vārṣṇēya balād iva niyōjitaḥ 3.36
3.37	śrībhagavān uvāca
	kāma ēṣa krōdha ēṣa rajōguṇasamudbhavaḥ
	mahāśanō mahāpāpmā viddhy ēnam iha vairiṇam 3.37
3.38	dhūmēnāvriyatē vanhir yathādarśō malēna ca
	yathōlbēnāvṛtō garbhas tathā tēnēdam āvṛtam 3.38
3.39	āvṛtaṃ jñānam ētēna jñāninō nityavairiṇā
	kāmarupēṇa kauntēya duṣpūrēṇānalēna ca 3.39
3.40	indriyāṇi manō buddhir asyādhiṣṭhānam ucyatē
	ētair vimōhayaty ēṣa jñānam āvṛtya dēhinam 3.40
3.41	tasmāt tvam indriyāṇy ādau niyamya bharatarṣabha
	pāpmānaṃ prajahi hy ēnaṃ jñānavijñānanāśanam 3.41
3.42	indriyāṇi parāṇy āhur indriyēbhyaḥ paraṃ manaḥ
	manasas tu parā buddhir yō buddhēḥ paratas tu saḥ 3.42
3.43	ēvaṃ buddhēḥ paraṃ buddhvā saṃstabhyātmānam ātmanā
	jahi śatruṃ mahābāhō kāmarūpaṃ durāsadam 3.43
4.1	śrībhagavān uvāca
	imaṃ vivasvatē yōgaṃ prōktavān aham avyayam
	vivasvān manavē prāha manur ikṣvākavēbravīt 4.1
4.2	ēvaṃ paramparāprāptam imaṃ rājarṣayō viduḥ
	sa kālēnēha mahatā yōgō naṣṭaḥ paraṃtapa 4.2
4.3	sa ēvāyaṃ mayā tēdya yōgaḥ prōktaḥ purātanaḥ
	bhaktōsi mē sakhā cēti rahasyaṃ hy ētad uttamam 4.3
4.4	arjuna uvāca
	aparaṃ bhavatō janma paraṃ janma vivasvataḥ
	katham ētad vijānīyāṃ tvam ādau prōktavān iti 4.4
4.5	śrībhagavānuvāca
	bahūni mē vyatītāni janmāni tava cārjuna
	tāny ahaṃ vēda sarvāṇi na tvaṃ vēttha paraṃtapa 4.5
4.6	ajōpi sann avyayātmā bhūtānām īśvarōpi san
	prakṛtiṃ svām adhiṣṭhāya saṃbhavāmy ātmamāyayā 4.6
4.7	yadā yadā hi dharmasya glānir bhavati bhārata
	abhyutthānam adharmasya tadātmānaṃ sṛjāmy aham 4.7
4.8	paritrāṇāya sādhūnāṃ vināśāya ca duṣkṛtām
	dharmasaṃsthāpanārthāya saṃbhavāmi yugē yugē 4.8
4.9	janma karma ca mē divyam ēvaṃ yō vētti tattvataḥ
	tyaktvā dēhaṃ punarjanma naiti mām ēti sōrjuna 4.9
4.10	vītarāgabhayakrōdhā manmayā mām upāśritāḥ
	bahavō jñānatapasā pūtā madbhāvam āgatāḥ 4.10
4.11	yē yathā māṃ prapadyantē tāṃs tathaiva bhajāmyaham
	mama vartmānuvartantē manuṣyāḥ pārtha sarvaśaḥ 4.11
4.12	kāṃkṣantaḥ karmaṇāṃ siddhiṃ yajanta iha dēvatāḥ
	kṣipraṃ hi mānuṣē lōkē siddhir bhavati karmajā 4.12
4.13	cāturvarṇyaṃ mayā sṛṣṭaṃ guṇakarmavibhāgaśaḥ
	tasya kartāram api māṃ viddhy akartāram avyayam 4.13
4.14	na māṃ karmāṇi limpanti na mē karmaphalē spṛhā
	iti māṃ yōbhijānāti karmabhir na sa badhyatē 4.14
4.15	ēvaṃ jñātvā kṛtaṃ karma pūrvair api mumukṣubhiḥ
	kuru karmaiva tasmāt tvaṃ pūrvaiḥ pūrvataraṃ kṛtam 4.15
4.16	kiṃ karma kimakarmēti kavayōpy atra mōhitāḥ
	tat tē karma pravakṣyāmi yaj jñātvā mōkṣyasēśubhāt 4.16
4.17	karmaṇō hy api bōddhavyaṃ bōddhavyaṃ ca vikarmaṇaḥ
	akarmaṇaś ca bōddhavyaṃ gahanā karmaṇō gatiḥ 4.17
4.18	karmaṇy akarma yaḥ paśyēd akarmaṇi ca karma yaḥ
	sa buddhimān manuṣyēṣu sa yuktaḥ kṛtsnakarmakṛt 4.18
4.19	yasya sarvē samārambhāḥ kāmasaṃkalpavarjitāḥ
	jñānāgnidagdhakarmāṇaṃ tam āhuḥ paṇḍitaṃ budhāḥ 4.19
4.20	tyaktvā karmaphalāsaṅgaṃ nityatṛptō nirāśrayaḥ
	karmaṇy abhipravṛttōpi naiva kiṃcit karōti saḥ 4.20
4.21	nirāśīr yatacittātmā tyaktasarvaparigrahaḥ
	śārīraṃ kēvalaṃ karma kurvan nāpnōti kilbiṣam 4.21
4.22	yadṛcchālābhasaṃtuṣṭō dvandvātītō vimatsaraḥ
	samaḥ siddhāv asiddhau ca kṛtvāpi na nibadhyatē 4.22
4.23	gatasaṅgasya muktasya jñānāvasthitacētasaḥ
	yajñāyācarataḥ karma samagraṃ pravilīyatē 4.23
4.24	brahmārpaṇaṃ brahma havir brahmāgnau brahmaṇāhutam
	brahmaiva tēna gantavyaṃ brahmakarmasamādhinā 4.24
4.25	daivam ēvāparē yajñaṃ yōginaḥ paryupāsatē
	brahmāgnāv aparē yajñaṃ yajñēnaivōpajuvhati 4.25
4.26	śrōtrādīnīndriyāṇy anyē saṃyamāgniṣu juvhati
	śabdādīn viṣayān anya indriyāgniṣu juvhati 4.26
4.27	sarvāṇīndriyakarmāṇi prāṇakarmāṇi cāparē
	ātmasaṃyamayōgāgnau juvhati jñānadīpitē 4.27
4.28	dravyayajñās tapōyajñā yōgayajñās tathāparē
	svādhyāyajñānayajñāś ca yatayaḥ saṃśitavratāḥ 4.28
4.29	apānē juvhati prāṇaṃ prāṇēpānaṃ tathāparē
	prāṇāpānagatī ruddhvā prāṇāyāmaparāyaṇāḥ 4.29
4.30	aparē niyatāhārāḥ prāṇān prāṇēṣu juvhati
	sarvēpy ētē yajñavidō yajñakṣapitakalmaṣāḥ 4.30
4.31	yajñaśiṣṭāmṛtabhujō yānti brahma sanātanam
	nāyaṃ lōkōsty ayajñasya kutōnyaḥ kurusattama 4.31
4.32	ēvaṃ bahuvidhā yajñā vitatā brahmaṇō mukhē
	karmajān viddhi tān sarvān ēvaṃ jñātvā vimōkṣyasē 4.32
4.33	śrēyān dravyamayād yajñāj jñānayajñaḥ paraṃtapa
	sarvaṃ karmākhilaṃ pārtha jñānē parisamāpyatē 4.33
4.34	tad viddhi praṇipātēna paripraśnēna sēvayā
	upadēkṣyanti tē jñānaṃ jñāninas tattvadarśinaḥ 4.34
4.35	yaj jñātvā na punar mōham ēvaṃ yāsyasi pāṇḍava
	yēna bhūtāny aśēṣēṇa drakṣyasy ātmany athō mayi 4.35
4.36	api cēd asi pāpēbhyaḥ sarvēbhyaḥ pāpakṛttamaḥ
	sarvaṃ jñānaplavēnaiva vṛjinaṃ saṃtariṣyasi 4.36
4.37	yathaidhāṃsi samiddhōgnir bhasmasāt kurutērjuna
	jñānāgniḥ sarvakarmāṇi bhasmasāt kurutē tathā 4.37
4.38	na hi jñānēna sadṛśaṃ pavitram iha vidyatē
	tat svayaṃ yōgasaṃsiddhaḥ kālēnātmani vindati 4.38
4.39	śraddhāvāṃl labhatē jñānaṃ tatparaḥ saṃyatēndriyaḥ
	jñānaṃ labdhvā parāṃ śāntim acirēṇādhigacchati 4.39
4.40	ajñaś cāśraddadhānaś ca saṃśayātmā vinaśyati
	nāyaṃ lōkōsti na parō na sukhaṃ saṃśayātmanaḥ 4.40
4.41	yōgasaṃnyastakarmāṇaṃ jñānasaṃchinnasaṃśayam
	ātmavantaṃ na karmāṇi nibadhnanti dhanaṃjaya 4.41
4.42	tasmād ajñānasañbhūtaṃ hṛtsthaṃ jñānāsinātmanaḥ
	chittvainaṃ saṃśayaṃ yōgam ātiṣṭhōttiṣṭha bhārata 4.42
5.1	arjuna uvāca
	saṃnyāsaṃ karmaṇāṃ kṛṣṇa punar yōgaṃ ca śaṃsasi
	yac chrēya ētayōr ēkaṃ tan mē brūhi suniścitam 5.1
5.2	śrībhagavān uvāca
	saṃnyāsaḥ karmayōgaś ca niḥśrēyasakarāv ubhau
	tayōs tu karmasaṃnyāsāt karmayōgō viśiṣyatē 5.2
5.3	jñēyaḥ sa nityasaṃnyāsī yō na dvēṣṭi na kāṅkṣati
	nirdvandvō hi mahābāhō sukhaṃ bandhāt pramucyatē 5.3
5.4	sāṃkhyayōgau pṛthag bālāḥ pravadanti na paṇḍitāḥ
	ēkam apy āsthitaḥ samyag ubhayōr vindatē phalam 5.4
5.5	yat sāṃkhyaiḥ prāpyatē sthānaṃ tad yōgair api gamyatē
	ēkaṃ sāṃkhyaṃ ca yōgaṃ ca yaḥ paśyati sa paśyati 5.5
5.6	saṃnyāsas tu mahābāhō duḥkham āptum ayōgataḥ
	yōgayuktō munir brahma nacirēṇādhigacchati 5.6
5.7	yōgayuktō viśuddhātmā vijitātmā jitēndriyaḥ
	sarvabhūtātmabhūtātmā kurvann api na lipyatē 5.7
5.8	naiva kiṃcit karōmīti yuktō manyēta tattvavit
	paśyañ śṛṇvan spṛśañ jighrann aśnan gacchan svapañ śvasan 5.8
5.9	pralapan visṛjan gṛhṇann unmiṣan nimiṣann api
	indriyāṇīndriyārthēṣu vartanta iti dhārayan 5.9
5.10	brahmaṇy ādhāya karmāṇi saṅgaṃ tyaktvā karōti yaḥ
	lipyatē na sa pāpēna padmapatram ivāmbhasā 5.10
5.11	kāyēna manasā buddhyā kēvalair indriyair api
	yōginaḥ karma kurvanti saṅgaṃ tyaktvātmaśuddhayē 5.11
5.12	yuktaḥ karmaphalaṃ tyaktvā śāntim āpnōti naiṣṭhikīm
	ayuktaḥ kāmakārēṇa phalē saktō nibadhyatē 5.12
5.13	sarvakarmāṇi manasā saṃnyasyāstē sukhaṃ vaśī
	navadvārē purē dēhī naiva kurvan na kārayan 5.13
5.14	na kartṛtvaṃ na karmāṇi lōkasya sṛjati prabhuḥ
	na karmaphalasaṃyōgaṃ svabhāvas tu pravartatē 5.14
5.15	nādattē kasyacit pāpaṃ na caiva sukṛtaṃ vibhuḥ
	ajñānēnāvṛtaṃ jñānaṃ tēna muhyanti jantavaḥ 5.15
5.16	jñānēna tu tad ajñānaṃ yēṣāṃ nāśitam ātmanaḥ
	tēṣām ādityavaj jñānaṃ prakāśayati tat param 5.16
5.17	tadbuddhayas tadātmānas tanniṣṭhās tatparāyaṇāḥ
	gacchanty apunarāvṛttiṃ jñānanirdhūtakalmaṣāḥ 5.17
5.18	vidyāvinayasaṃpannē brāhmaṇē gavi hastini
	śuni caiva śvapākē ca paṇḍitāḥ samadarśinaḥ 5.18
5.19	ihaiva tair jitaḥ sargō yēṣāṃ sāmyē sthitaṃ manaḥ
	nirdōṣaṃ hi samaṃ brahma tasmād brahmaṇi tē sthitāḥ 5.19
5.20	na prahṛṣyēt priyaṃ prāpya nōdvijēt prāpya cāpriyam
	sthirabuddhir asaṃmūḍhō brahmavid brahmaṇi sthitaḥ 5.20
5.21	bāhyasparśēṣv asaktātmā vindaty ātmani yat sukham
	sa brahmayōgayuktātmā sukham akṣayam aśnutē 5.21
5.22	yē hi saṃsparśajā bhōgā duḥkhayōnaya ēva tē
	ādyantavantaḥ kauntēya na tēṣu ramatē budhaḥ 5.22
5.23	śaknōtīhaiva yaḥ sōḍhuṃ prāk śarīravimōkṣaṇāt
	kāmakrōdhōdbhavaṃ vēgaṃ sa yuktaḥ sa sukhī naraḥ 5.23
5.24	yōntaḥsukhōntarārāmas tathāntarjyōtir ēva yaḥ
	sa yōgī brahmanirvāṇaṃ brahmabhūtōdhigacchati 5.24
5.25	labhantē brahmanirvāṇam ṛṣayaḥ kṣīṇakalmaṣāḥ
	chinnadvaidhā yatātmānaḥ sarvabhūtahitē ratāḥ 5.25
5.26	kāmakrōdhaviyuktānāṃ yatīnāṃ yatacētasām
	abhitō brahmanirvāṇaṃ vartatē viditātmanām 5.26
5.27	sparśān kṛtvā bahir bāhyāṃś cakṣuś caivāntarē bhruvōḥ
	prāṇāpānau samau kṛtvā nāsābhyantaracāriṇau 5.27
5.28	yatēndriyamanōbuddhirmunir mōkṣaparāyaṇaḥ
	vigatēcchābhayakrōdhō yaḥ sadā mukta ēva saḥ 5.28
5.29	bhōktāraṃ yajñatapasāṃ sarvalōkamahēśvaram
	suhṛdaṃ sarvabhūtānāṃ jñātvā māṃ śāntim ṛcchati 5.29
6.1	śrībhagavān uvāca
	anāśritaḥ karmaphalaṃ kāryaṃ karma karōti yaḥ
	sa saṃnyāsī ca yōgī ca na niragnir na cākriyaḥ 6.1
6.2	yaṃ saṃnyāsam iti prāhur yōgaṃ taṃ viddhi pāṇḍava
	na hy asaṃnyastasaṃkalpō yōgī bhavati kaścana 6.2
6.3	ārurukṣōr munēr yōgaṃ karma kāraṇam ucyatē
	yōgārūḍhasya tasyaiva śamaḥ kāraṇam ucyatē 6.3
6.4	yadā hi nēndriyārthēṣu na karmasv anuṣajjatē
	sarvasaṃkalpasaṃnyāsī yōgārūḍhas tadōcyatē 6.4
6.5	uddharēd ātmanātmānaṃ nātmānam avasādayēt
	ātmaiva hy ātmanō bandhur ātmaiva ripur ātmanaḥ 6.5
6.6	bandhur ātmātmanas tasya yēnātmaivātmanā jitaḥ
	anātmanas tu śatrutvē vartētātmaiva śatruvat 6.6
6.7	jitātmanaḥ praśāntasya paramātmā samāhitaḥ
	śītōṣṇasukhaduḥkhēṣu tathā mānāpamānayōḥ 6.7
6.8	jñānavijñānatṛptātmā kūṭasthō vijitēndriyaḥ
	yukta ity ucyatē yōgī samalōṣṭāśmakāñcanaḥ 6.8
6.9	suhṛnmitrāryudāsīnamadhyasthadvēṣyabandhuṣu
	sādhuṣv api ca pāpēṣu samabuddhir viśiṣyatē 6.9
6.10	yōgī yuñjīta satatam ātmānaṃ rahasi sthitaḥ
	ēkākī yatacittātmā nirāśīr aparigrahaḥ 6.10
6.11	śucau dēśē pratiṣṭhāpya sthiram āsanam ātmanaḥ
	nātyucchritaṃ nātinīcaṃ cailājinakuśōttaram 6.11
6.12	tatraikāgraṃ manaḥ kṛtvā yatacittēndriyakriyaḥ
	upaviśyāsanē yuñjyād yōgam ātmaviśuddhayē 6.12
6.13	samaṃ kāyaśirōgrīvaṃ dhārayann acalaṃ sthiraḥ
	saṃprēkṣya nāsikāgraṃ svaṃ diśaś cānavalōkayan 6.13
6.14	praśāntātmā vigatabhīr brahmacārivratē sthitaḥ
	manaḥ saṃyamya maccittō yukta āsīta matparaḥ 6.14
6.15	yuñjann ēvaṃ sadātmānaṃ yōgī niyatamānasaḥ
	śāntiṃ nirvāṇaparamāṃ matsaṃsthām adhigacchati 6.15
6.16	nātyaśnatas tu yōgōsti na caikāntam anaśnataḥ
	na cātisvapnaśīlasya jāgratō naiva cārjuna 6.16
6.17	yuktāhāravihārasya yuktacēṣṭasya karmasu
	yuktasvapnāvabōdhasya yōgō bhavati duḥkhahā 6.17
6.18	yadā viniyataṃ cittam ātmany ēvāvatiṣṭhatē
	niḥspṛhaḥ sarvakāmēbhyō yukta ity ucyatē tadā 6.18
6.19	yathā dīpō nivātasthō nēṅgatē sōpamā smṛtā
	yōginō yatacittasya yuñjatō yōgam ātmanaḥ 6.19
6.20	yatrōparamatē cittaṃ niruddhaṃ yōgasēvayā
	yatra caivātmanātmānaṃ paśyann ātmani tuṣyati 6.20
6.21	sukham ātyantikaṃ yat tad buddhigrāhyam atīndriyam
	vētti yatra na caivāyaṃ sthitaś calati tattvataḥ 6.21
6.22	yaṃ labdhvā cāparaṃ lābhaṃ manyatē nādhikaṃ tataḥ
	yasmin sthitō na duḥkhēna guruṇāpi vicālyatē 6.22
6.23	taṃ vidyād.h duḥkhasaṃyōgaviyōgaṃ yōgasaṃjñitam
	sa niścayēna yōktavyō yōgōnirviṇṇacētasā 6.23
6.24	saṅkalpaprabhavān kāmāṃs tyaktvā sarvān aśēṣataḥ
	manasaivēndriyagrāmaṃ viniyamya samantataḥ 6.24
6.25	śanaiḥ śanair uparamēd buddhyā dhṛtigṛhītayā
	ātmasaṃsthaṃ manaḥ kṛtvā na kiṃcid api cintayēt 6.25
6.26	yatō yatō niścarati manaś cañcalam asthiram
	tatas tatō niyamyaitad ātmany ēva vaśaṃ nayēt 6.26
6.27	praśāntamanasaṃ hy ēnaṃ yōginaṃ sukham uttamam
	upaiti śāntarajasaṃ brahmabhūtam akalmaṣam 6.27
6.28	yuñjann ēvaṃ sadātmānaṃ yōgī vigatakalmaṣaḥ
	sukhēna brahmasaṃsparśam atyantaṃ sukham aśnutē 6.28
6.29	sarvabhūtastham ātmānaṃ sarvabhūtāni cātmani
	īkṣatē yōgayuktātmā sarvatra samadarśanaḥ 6.29
6.30	yō māṃ paśyati sarvatra sarvaṃ ca mayi paśyati
	tasyāhaṃ na praṇaśyāmi sa ca mē na praṇaśyati 6.30
6.31	sarvabhūtasthitaṃ yō māṃ bhajaty ēkatvam āsthitaḥ
	sarvathā vartamānōpi sa yōgī mayi vartatē 6.31
6.32	ātmaupamyēna sarvatra samaṃ paśyati yōrjuna
	sukhaṃ vā yadi vā duḥkhaṃ sa yōgī paramō mataḥ 6.32
6.33	arjuna uvāca
	yōyaṃ yōgas tvayā prōktaḥ sāmyēna madhusūdana
	ētasyāhaṃ na paśyāmi cañcalatvāt sthitiṃ sthirām 6.33
6.34	cañcalaṃ hi manaḥ kṛṣṇa pramāthi balavad dṛḍham
	tasyāhaṃ nigrahaṃ manyē vāyōr iva suduṣkaram 6.34
6.35	śrībhagavān uvāca
	asañśayaṃ mahābāhō manō durnigrahaṃ calam
	abhyāsēna tu kauntēya vairāgyēṇa ca gṛhyatē 6.35
6.36	asaṃyatātmanā yōgō duṣprāpa iti mē matiḥ
	vaśyātmanā tu yatatā śakyōvāptum upāyataḥ 6.36
6.37	arjuna uvāca
	ayatiḥ śraddhayōpētō yōgāc calitamānasaḥ
	aprāpya yōgasaṃsiddhiṃ kāṃ gatiṃ kṛṣṇa gacchati 6.37
6.38	kacchin nōbhayavibhraṣṭaś chinnābhram iva naśyati
	apratiṣṭhō mahābāhō vimūḍhō brahmaṇaḥ pathi 6.38
6.39	ētan mē saṃśayaṃ kṛṣṇa chēttum arhasy aśēṣataḥ
	tvadanyaḥ saṃśayasyāsya chēttā na hy upapadyatē 6.39
6.40	śrībhagavān uvāca
	pārtha naivēha nāmutra vināśas tasya vidyatē
	na hi kalyāṇakṛt kaścid durgatiṃ tāta gacchati 6.40
6.41	prāpya puṇyakṛtāṃ lōkān uṣitvā śāśvatīḥ samāḥ
	śucīnāṃ śrīmatāṃ gēhē yōgabhraṣṭōbhijāyatē 6.41
6.42	athavā yōginām ēva kulē bhavati dhīmatām
	ētad dhi durlabhataraṃ lōkē janma yad īdṛśam 6.42
6.43	tatra taṃ buddhisaṃyōgaṃ labhatē paurvadēhikam
	yatatē ca tatō bhūyaḥ saṃsiddhau kurunandana 6.43
6.44	pūrvābhyāsēna tēnaiva hriyatē hy avaśōpi saḥ
	jijñāsur api yōgasya śabdabrahmātivartatē 6.44
6.45	prayatnād yatamānas tu yōgī saṃśuddhakilbiṣaḥ
	anēkajanmasaṃsiddhas tatō yāti parāṃ gatim 6.45
6.46	tapasvibhyōdhikō yōgī jñānibhyōpi matōdhikaḥ
	karmibhyaś cādhikō yōgī tasmād yōgī bhavārjuna 6.46
6.47	yōginām api sarvēṣāṃ madgatēnāntarātmanā
	śraddhāvān bhajatē yō māṃ sa mē yuktatamō mataḥ 6.47
7.1	śrībhagavān uvāca
	mayy āsaktamanāḥ pārtha yōgaṃ yuñjan madāśrayaḥ
	asaṃśayaṃ samagraṃ māṃ yathā jñāsyasi tac chṛṇu 7.1
7.2	jñānaṃ tēhaṃ savijñānam idaṃ vakṣyāmy aśēṣataḥ
	yaj jñātvā nēha bhūyō.anyaj jñātavyam avaśiṣyatē 7.2
7.3	manuṣyāṇāṃ sahasrēṣu kaścid yatati siddhayē
	yatatām api siddhānāṃ kaścin māṃ vētti tattvataḥ 7.3
7.4	bhūmir āpōnalō vāyuḥ khaṃ manō buddhir ēva ca
	ahaṃkāra itīyaṃ mē bhinnā prakṛtir aṣṭadhā 7.4
7.5	aparēyam itas tvanyāṃ prakṛtiṃ viddhi mē parām
	jīvabhūtāṃ mahābāhō yayēdaṃ dhāryatē jagat 7.5
7.6	ētadyōnīni bhūtāni sarvāṇīty upadhāraya
	ahaṃ kṛtsnasya jagataḥ prabhavaḥ pralayas tathā 7.6
7.7	mattaḥ parataraṃ nānyat kiṃcid asti dhanaṃjaya
	mayi sarvam idaṃ prōtaṃ sūtrē maṇigaṇā iva 7.7
7.8	rasō.aham apsu kauntēya prabhāsmi śaśisūryayōḥ
	praṇavaḥ sarvavēdēṣu śabdaḥ khē pauruṣaṃ nṛṣu 7.8
7.9	puṇyō gandhaḥ pṛthivyāṃ ca tējaś cāsmi vibhāvasau
	jīvanaṃ sarvabhūtēṣu tapaś cāsmi tapasviṣu 7.9
7.10	bījaṃ māṃ sarvabhūtānāṃ viddhi pārtha sanātanam
	buddhir buddhimatām asmi tējas tējasvinām aham 7.10
7.11	balaṃ balavatāṃ cāhaṃ kāmarāgavivarjitam
	dharmāviruddhō bhūtēṣu kāmō.asmi bharatarṣabha 7.11.
7.12	yē caiva sātvikā bhāvā rājasās tāmasāś ca yē
	matta ēvēti tān viddhi na tv ahaṃ tēṣu tē mayi 7.12
7.13	tribhir guṇamayair bhāvair ēbhiḥ sarvam idaṃ jagat
	mōhitaṃ nābhijānāti mām ēbhyaḥ param avyayam 7.13
7.14	daivī hy ēṣā guṇamayī mama māyā duratyayā
	mām ēva yē prapadyantē māyām ētāṃ taranti tē 7.14
7.15	na māṃ duṣkṛtinō mūḍhāḥ prapadyantē narādhamāḥ
	māyayāpahṛtajñānā āsuraṃ bhāvam āśritāḥ 7.15
7.16	caturvidhā bhajantē māṃ janāḥ sukṛtinōrjuna
	ārtō jijñāsur arthārthī jñānī ca bharatarṣabha 7.16
7.17	tēṣāṃ jñānī nityayukta ēkabhaktir viśiṣyatē
	priyō hi jñāninōtyartham ahaṃ sa ca mama priyaḥ 7.17
7.18	udārāḥ sarva ēvaitē jñānī tv ātmaiva mē matam
	āsthitaḥ sa hi yuktātmā mām ēvānuttamāṃ gatim 7.18
7.19	bahūnāṃ janmanām antē jñānavān māṃ prapadyatē
	vāsudēvaḥ sarvam iti sa mahātmā sudurlabhaḥ 7.19
7.20	kāmais tais tair hṛtajñānāḥ prapadyantēnyadēvatāḥ
	taṃ taṃ niyamam āsthāya prakṛtyā niyatāḥ svayā 7.20
7.21	yō yō yāṃ yāṃ tanuṃ bhaktaḥ śraddhayārcitum icchati
	tasya tasyācalāṃ śraddhāṃ tām ēva vidadhāmy aham 7.21
7.22	sa tayā śraddhayā yuktas tasyārādhanam īhatē
	labhatē ca tataḥ kāmān mayaivaḥ vihitān hi tān 7.22
7.23	antavat tu phalaṃ tēṣāṃ tad bhavaty alpamēdhasām
	dēvān dēvayajō yānti madbhaktā yānti mām api 7.23
7.24	avyaktaṃ vyaktim āpannaṃ manyantē mām abuddhayaḥ
	paraṃ bhāvam ajānantō mamāvyayam anuttamam 7.24
7.25	nāhaṃ prakāśaḥ sarvasya yōgamāyāsamāvṛtaḥ
	mūḍhōyaṃ nābhijānāti lōkō mām ajam avyayam 7.25
7.26	vēdāhaṃ samatītāni vartamānāni cārjuna
	bhaviṣyāṇi ca bhūtāni māṃ tu vēda na kaścana 7.26
7.27	icchādvēṣasamutthēna dvandvamōhēna bhārata
	sarvabhūtāni saṃmōhaṃ sargē yānti paraṃtapa 7.27
7.28	yēṣāṃ tv antagataṃ pāpaṃ janānāṃ puṇyakarmaṇām
	tē dvandvamōhanirmuktā bhajantē māṃ dṛḍhavratāḥ 7.28
7.29	jarāmaraṇamōkṣāya mām āśritya yatanti yē
	tē brahma tad viduḥ kṛtsnam adhyātmaṃ karma cākhilam 7.29
7.30	sādhibhūtādhidaivaṃ māṃ sādhiyajñaṃ ca yē viduḥ
	prayāṇakālēpi ca māṃ tē vidur yuktacētasaḥ 7.30
8.1	arjuna uvāca
	kiṃ tad brahma kim adhyātmaṃ kiṃ karma puruṣōttama
	adhibhūtaṃ ca kiṃ prōktam adhidaivaṃ kim ucyatē 8.1
8.2	adhiyajñaḥ kathaṃ kōtra dēhēsmin madhusūdana
	prayāṇakālē ca kathaṃ jñēyōsi niyatātmabhiḥ 8.2
8.3	śrībhagavān uvāca
	akṣaraṃ brahma paramaṃ svabhāvōdhyātmam ucyatē
	bhūtabhāvōdbhavakarō visargaḥ karmasaṃjñitaḥ 8.3
8.4	adhibhūtaṃ kṣarō bhāvaḥ puruṣaś cādhidaivatam
	adhiyajñōham ēvātra dēhē dēhabhṛtāṃ vara 8.4
8.5	antakālē ca mām ēva smaran muktvā kalēvaram
	yaḥ prayāti sa madbhāvaṃ yāti nāsty atra saṃśayaḥ 8.5
8.6	yaṃ yaṃ vāpi smaran bhāvaṃ tyajaty antē kalēvaram
	taṃ tam ēvaiti kauntēya sadā tadbhāvabhāvitaḥ 8.6
8.7	tasmāt sarvēṣu kālēṣu mām anusmara yudhya ca
	mayy arpitamanōbuddhir mām ēvaiṣyasy asaṃśayaḥ 8.7
8.8	abhyāsayōgayuktēna cētasā nānyagāminā
	paramaṃ puruṣaṃ divyaṃ yāti pārthānucintayan 8.8
8.9	kaviṃ purāṇam anuśāsitāraṃ aṇōr aṇīyāṃsam anusmarēd yaḥ
	sarvasya dhātāram acintyarūpaṃ ādityavarṇaṃ tamasaḥ parastāt 8.9
8.10	prayāṇakālē manasācalēna bhaktyā yuktō yōgabalēna caiva
	bhruvōr madhyē prāṇamāvēśya samyak sa taṃ paraṃ puruṣamupaiti divyam 8.10
8.11	yad akṣaraṃ vēdavidō vadanti viśanti yad yatayō vītarāgāḥ
	yad icchantō brahmacaryaṃ caranti tat tē padaṃ saṃgrahēṇa pravakṣyē 8.11
8.12	sarvadvārāṇi saṃyamya manō hṛdi nirudhya ca
	mūrdhny ādhāyātmanaḥ prāṇam āsthitō yōgadhāraṇām 8.12
8.13	ōm ity ēkākṣaraṃ brahma vyāharan mām anusmaran
	yaḥ prayāti tyajan dēhaṃ sa yāti paramāṃ gatim 8.13
8.14	ananyacētāḥ satataṃ yō māṃ smarati nityaśaḥ
	tasyāhaṃ sulabhaḥ pārtha nityayuktasya yōginaḥ 8.14
8.15	mām upētya punarjanma duḥkhālayam aśāśvatam
	nāpnuvanti mahātmānaḥ saṃsiddhiṃ paramāṃ gatāḥ 8.15
8.16	ā brahmabhuvanāl lōkāḥ punarāvartinōrjuna
	mām upētya tu kauntēya punarjanma na vidyatē 8.16
8.17	sahasrayugaparyantam ahar yad brahmaṇō viduḥ
	rātriṃ yugasahasrāntāṃ tē.ahōrātravidō janāḥ 8.17
8.18	avyaktād vyaktayaḥ sarvāḥ prabhavanty aharāgamē
	rātryāgamē pralīyantē tatraivāvyaktasaṃjñakē 8.18
8.19	bhūtagrāmaḥ sa ēvāyaṃ bhūtvā bhūtvā pralīyatē
	rātryāgamēvaśaḥ pārtha prabhavaty aharāgamē 8.19
8.20	paras tasmāt tu bhāvōnyōvyaktōvyaktāt sanātanaḥ
	yaḥ sa sarvēṣu bhūtēṣu naśyatsu na vinaśyati 8.20
8.21	avyaktōkṣara ity uktas tam āhuḥ paramāṃ gatim
	yaṃ prāpya na nivartantē tad dhāma paramaṃ mama 8.21
8.22	puruṣaḥ sa paraḥ pārtha bhaktyā labhyas tv ananyayā
	yasyāntaḥsthāni bhūtāni yēna sarvam idaṃ tatam 8.22
8.23	yatra kālē tv anāvṛttim āvṛttiṃ caiva yōginaḥ
	prayātā yānti taṃ kālaṃ vakṣyāmi bharatarṣabha 8.23
8.24	agnir jōtir ahaḥ śuklaḥ ṣaṇmāsā uttarāyaṇam
	tatra prayātā gacchanti brahma brahmavidō janāḥ 8.24
8.25	dhūmō rātris tathā kṛṣṇaḥ ṣaṇmāsā dakṣiṇāyanam
	tatra cāndramasaṃ jyōtir yōgī prāpya nivartatē 8.25
8.26	śuklakṛṣṇē gatī hy ētē jagataḥ śāśvatē matē
	ēkayā yāty anāvṛttim anyayāvartatē punaḥ 8.26
8.27	naitē sṛtī pārtha jānan yōgī muhyati kaścana
	tasmāt sarvēṣu kālēṣu yōgayuktō bhavārjuna 8.27
8.28	vēdēṣu yajñēṣu tapaḥsu caiva dānēṣu yat puṇyaphalaṃ pradiṣṭam
	atyēti tat sarvam idaṃ viditvā yōgī paraṃ sthānam upaiti cādyam 8.28
9.1	śrībhagavān uvāca
	idaṃ tu tē guhyatamaṃ pravakṣyāmy anasūyavē
	jñānaṃ vijñānasahitaṃ yaj jñātvā mōkṣyasēśubhāt 9.1
9.2	rājavidyā rājaguhyaṃ pavitram idam uttamam
	pratyakṣāvagamaṃ dharmyaṃ susukhaṃ kartum avyayam 9.2
9.3	aśraddadhānāḥ puruṣā dharmasyāsya paraṃtapa
	aprāpya māṃ nivartantē mṛtyusaṃsāravartmani 9.3
9.4	mayā tatam idaṃ sarvaṃ jagad avyaktamūrtinā
	matsthāni sarvabhūtāni na cāhaṃ tēṣv avasthitaḥ 9.4
9.5	na ca matsthāni bhūtāni paśya mē yōgam aiśvaram
	bhūtabhṛn na ca bhūtasthō mamātmā bhūtabhāvanaḥ 9.5
9.6	yathākāśasthitō nityaṃ vāyuḥ sarvatragō mahān
	tathā sarvāṇi bhūtāni matsthānīty upadhāraya 9.6
9.7	sarvabhūtāni kauntēya prakṛtiṃ yānti māmikām
	kalpakṣayē punas tāni kalpādau visṛjāmy aham 9.7
9.8	prakṛtiṃ svām avaṣṭabhya visṛjāmi punaḥ punaḥ
	bhūtagrāmam imaṃ kṛtsnam avaśaṃ prakṛtēr vaśāt 9.8
9.9	na ca māṃ tāni karmāṇi nibadhnanti dhanaṃjaya
	udāsīnavad āsīnam asaktaṃ tēṣu karmasu 9.9
9.10	mayādhyakṣēṇa prakṛtiḥ sūyatē sacarācaram
	hētunānēna kauntēya jagad viparivartatē 9.10
9.11	avajānanti māṃ mūḍhā mānuṣīṃ tanum āśritam
	paraṃ bhāvam ajānantō mama bhūtamahēśvaram 9.11
9.12	mōghāśā mōghakarmāṇō mōghajñānā vicētasaḥ
	rākṣasīm āsurīṃ caiva prakṛtiṃ mōhinīṃ śritāḥ 9.12
9.13	mahātmānas tu māṃ pārtha daivīṃ prakṛtim āśritāḥ
	bhajanty ananyamanasō jñātvā bhūtādim avyayam 9.13
9.14	satataṃ kīrtayantō māṃ yatantaś ca dṛḍhavratāḥ
	namasyantaś ca māṃ bhaktyā nityayuktā upāsatē 9.14
9.15	jñānayajñēna cāpy anyē yajantō mām upāsatē
	ēkatvēna pṛthaktvēna bahudhā viśvatōmukham 9.15
9.16	ahaṃ kratur ahaṃ yajñaḥ svadhāham aham auṣadham
	mantrō.aham aham ēvājyam aham agnir ahaṃ hutam 9.16
9.17	pitāham asya jagatō mātā dhātā pitāmahaḥ
	vēdyaṃ pavitram ōṃkāra ṛk sāma yajur ēva ca 9.17
9.18	gatir bhartā prabhuḥ sākṣī nivāsaḥ śaraṇaṃ suhṛt
	prabhavaḥ pralayaḥ sthānaṃ nidhānaṃ bījam avyam 9.18
9.19	tapāmy aham ahaṃ varṣaṃ nigṛṇhāmy utsṛjāmi ca
	amṛtaṃ caiva mṛtyuś ca sad asac cāham arjuna 9.19
9.20	traividyā māṃ sōmapāḥ pūtapāpā yajñair iṣṭvā svargatiṃ prārthayantē
	tē puṇyam āsādya surēndralōkaṃ aśnanti divyān divi dēvabhōgān 9.20
9.21	tē taṃ bhuktvā svargalōkaṃ viśālaṃ kṣīṇē puṇyē martyalōkaṃ viśanti
	ēvaṃ trayīdharmam anuprapannā gatāgataṃ kāmakāmā labhantē 9.21
9.22	ananyāś cintayantō māṃ yē janāḥ paryupāsatē
	tēṣāṃ nityābhiyuktānāṃ yōgakṣēmaṃ vahāmy aham 9.22
9.23	yēpy anyadēvatābhaktā yajantē śraddhayānvitāḥ
	tēpi mām ēva kauntēya yajanty avidhipūrvakam 9.23
9.24	ahaṃ hi sarvayajñānāṃ bhōktā ca prabhur ēva ca
	na tu mām abhijānanti tattvēnātaś cyavanti tē 9.24
9.25	yānti dēvavratā dēvān pitṛn yānti pitṛvratāḥ
	bhūtāni yānti bhūtējyā yānti madyājinōpi mām 9.25
9.26	patraṃ puṣpaṃ phalaṃ tōyaṃ yō mē bhaktyā prayacchati
	tad ahaṃ bhaktyupahṛtam aśnāmi prayatātmanaḥ 9.26
9.27	yat karōṣi yad aśnāsi yaj juhōṣi dadāsi yat
	yat tapasyasi kauntēya tat kuruṣva madarpaṇam 9.27
9.28	śubhāśubhaphalair ēvaṃ mōkṣyasē karmabandhanaiḥ
	saṃnyāsayōgayuktātmā vimuktō mām upaiṣyasi 9.28
9.29	samōhaṃ sarvabhūtēṣu na mē dvēṣyōsti na priyaḥ
	yē bhajanti tu māṃ bhaktyā mayi tē tēṣu cāpy aham 9.29
9.30	api cēt sudurācārō bhajatē mām ananyabhāk
	sādhur ēva sa mantavyaḥ samyag vyavasitō hi saḥ 9.30
9.31	kṣipraṃ bhavati dharmātmā śaśvacchāntiṃ nigacchhati
	kauntēya pratijānīhi na mē bhaktaḥ praṇaśyati 9.31
9.32	māṃ hi pārtha vyapāśritya yēpi syuḥ pāpayōnayaḥ
	striyō vaiśyās tathā śūdrās tēpi yānti parāṃ gatim 9.32
9.33	kiṃ punar brāhmaṇāḥ puṇyā bhaktā rājarṣayas tathā
	anityam asukhaṃ lōkam imaṃ prāpya bhajasva mām 9.33
9.34	manmanā bhava madbhaktō madyājī māṃ namaskuru
	mām ēvaiṣyasi yuktvaivam ātmānaṃ matparāyaṇaḥ 9.34
10.1	śrībhagavānuvāca
	bhūya ēva mahābāhō śṛṇu mē paramaṃ vacaḥ
	yat tēhaṃ prīyamāṇāya vakṣyāmi hitakāmyayā 10.1
10.2	na mē viduḥ suragaṇāḥ prabhavaṃ na maharṣayaḥ
	aham ādir hi dēvānāṃ maharṣīṇāṃ ca sarvaśaḥ 10.2
10.3	yō mām ajam anādiṃ ca vētti lōkamahēśvaram
	asaṃmūḍhaḥ sa martyēṣu sarvapāpaiḥ pramucyatē 10.3
10.4	buddhir jñānam asaṃmōhaḥ kṣamā satyaṃ damaḥ śamaḥ
	sukhaṃ duḥkhaṃ bhavōbhāvō bhayaṃ cābhayam ēva ca 10.4
10.5	ahiṃsā samatā tuṣṭis tapō dānaṃ yaśōyaśaḥ
	bhavanti bhāvā bhūtānāṃ matta ēva pṛthagvidhāḥ 10.5
10.6	maharṣayaḥ sapta pūrvē catvārō manavas tathā
	madbhāvā mānasā jātā yēṣāṃ lōka imāḥ prajāḥ 10.6
10.7	ētāṃ vibhūtiṃ yōgaṃ ca mama yō vētti tattvataḥ
	sōvikampēna yōgēna yujyatē nātra saṃśayaḥ 10.7
10.8	ahaṃ sarvasya prabhavō mattaḥ sarvaṃ pravartatē
	iti matvā bhajantē māṃ budhā bhāvasamanvitāḥ 10.8
10.9	maccittā madgataprāṇā bōdhayantaḥ parasparam
	kathayantaś ca māṃ nityaṃ tuṣyanti ca ramanti ca 10.9
10.10	tēṣāṃ satatayuktānāṃ bhajatāṃ prītipūrvakam
	dadāmi buddhiyōgaṃ taṃ yēna mām upayānti tē 10.10
10.11	tēṣām ēvānukampārtham aham ajñānajaṃ tamaḥ
	nāśayāmy ātmabhāvasthō jñānadīpēna bhāsvatā 10.11
10.12	arjuna uvāca
	paraṃ brahma paraṃ dhāma pavitraṃ paramaṃ bhavān
	puruṣaṃ śāśvataṃ divyam ādidēvam ajaṃ vibhum 10.12
10.13	āhus tvām ṛṣayaḥ sarvē dēvarṣir nāradas tathā
	asitō dēvalō vyāsaḥ svayaṃ caiva bravīṣi mē 10.13
10.14	sarvam ētad ṛtaṃ manyē yan māṃ vadasi kēśava
	na hi tē bhagavan vyaktiṃ vidur dēvā na dānavāḥ 10.14
10.15	svayam ēvātmanātmānaṃ vēttha tvaṃ puruṣōttama
	bhūtabhāvana bhūtēśa dēvadēva jagatpatē 10.15
10.16	vaktum arhasy aśēṣēṇa divyā hy ātmavibhūtayaḥ
	yābhir vibhūtibhir lōkān imāṃs tvaṃ vyāpya tiṣṭhasi 10.16
10.17	kathaṃ vidyām ahaṃ yōgiṃs tvāṃ sadā paricintayan
	kēṣu kēṣu ca bhāvēṣu cintyōsi bhagavan mayā 10.17
10.18	vistarēṇātmanō yōgaṃ vibhūtiṃ ca janārdana
	bhūyaḥ kathaya tṛptir hi śṛṇvatō nāsti mēmṛtam 10.18
10.19	śrībhagavān uvāca
	hanta tē kathayiṣyāmi divyā hy ātmavibhūtayaḥ
	prādhānyataḥ kuruśrēṣṭha nāsty antō vistarasya mē 10.19
10.20	aham ātmā guḍākēśa sarvabhūtāśayasthitaḥ
	aham ādiś ca madhyaṃ ca bhūtānām anta ēva ca10.20
10.21	ādityānām ahaṃ viṣṇur jyōtiṣāṃ ravir aṃśumān
	marīcir marutām asmi nakṣatrāṇām ahaṃ śaśī 10.21
10.22	vēdānāṃ sāmavēdōsmi dēvānām asmi vāsavaḥ
	indriyāṇāṃ manaś cāsmi bhūtānām asmi cētanā 10.22
10.23	rudrāṇāṃ śaṃkaraś cāsmi vittēśō yakṣarakṣasām
	vasūnāṃ pāvakaś cāsmi mēruḥ śikhariṇām aham 10.23
10.24	purōdhasāṃ ca mukhyaṃ māṃ viddhi pārtha bṛhaspatim
	sēnānīnām ahaṃ skandaḥ sarasām asmi sāgaraḥ 10.24
10.25	maharṣīṇāṃ bhṛgur ahaṃ girām asmy ēkam akṣaram
	yajñānāṃ japayajñōsmi sthāvarāṇāṃ himālayaḥ 10.25
10.26	aśvatthaḥ sarvavṛkṣāṇāṃ dēvarṣīṇāṃ ca nāradaḥ
	gandharvāṇāṃ citrarathaḥ siddhānāṃ kapilō muniḥ 10.26
10.27	uccaiḥśravasam aśvānāṃ viddhi mām amṛtōdbhavam
	airāvataṃ gajēndrāṇāṃ narāṇāṃ ca narādhipam 10.27
10.28	āyudhānām ahaṃ vajraṃ dhēnūnām asmi kāmadhuk
	prajanaś cāsmi kandarpaḥ sarpāṇām asmi vāsukiḥ 10.28
10.29	anantaś cāsmi nāgānāṃ varuṇō yādasām aham
	pitṛṇām aryamā cāsmi yamaḥ saṃyamatām aham 10.29
10.30	pralhādaś cāsmi daityānāṃ kālaḥ kalayatām aham
	mṛgāṇāṃ ca mṛgēndrōhaṃ vainatēyaś ca pakṣiṇām 10.30
10.31	pavanaḥ pavatām asmi rāmaḥ śastrabhṛtām aham
	jhaṣāṇāṃ makaraś cāsmi strōtasām asmi jāhnavī 10.31
10.32	sargāṇām ādir antaś ca madhyaṃ caivāham arjuna
	adhyātmavidyā vidyānāṃ vādaḥ pravadatām aham 10.32
10.33	akṣarāṇām akārōsmi dvandvaḥ sāmāsikasya ca
	aham ēvākṣayaḥ kālō dhātāhaṃ viśvatōmukhaḥ 10.33
10.34	mṛtyuḥ sarvaharaś cāham udbhavaś ca bhaviṣyatām
	kīrtiḥ śrīr vāk ca nārīṇāṃ smṛtir mēdhā dhṛtiḥ kṣamā 10.34
10.35	bṛhatsāma tathā sāmnāṃ gāyatrī chandasām aham
	māsānāṃ mārgaśīrṣōham ṛtūnāṃ kusumākaraḥ 10.35
10.36	dyutaṃ chalayatām asmi tējas tējasvinām aham
	jayōsmi vyavasāyōsmi sattvaṃ sattvavatām aham 10.36
10.37	vṛṣṇīnāṃ vāsudēvōsmi pāṇḍavānāṃ dhanaṃjayaḥ
	munīnām apy ahaṃ vyāsaḥ kavīnām uśanā kaviḥ 10.37
10.38	daṇḍō damayatām asmi nītir asmi jigīṣatām
	maunaṃ caivāsmi guhyānāṃ jñānaṃ jñānavatām aham 10.38
10.39	yac cāpi sarvabhūtānāṃ bījaṃ tad aham arjuna
	na tad asti vinā yat syān mayā bhūtaṃ carācaram 10.39
10.40	nāntōsti mama divyānāṃ vibhūtīnāṃ paraṃtapa
	ēṣa tūddēśataḥ prōktō vibhūtēr vistarō mayā 10.40
10.41	yad yad vibhūtimat sattvaṃ śrīmad ūrjitam ēva vā
	tat tad ēvāvagaccha tvaṃ mama tējōṃśasaṃbhavam 10.41
10.42	athavā bahunaitēna kiṃ jñātēna tavārjuna
	viṣṭabhyāham idaṃ kṛtsnam ēkāṃśēna sthitō jagat 10.42
11.1	arjuna uvāca
	madanugrahāya paramaṃ guhyam adhyātmasaṃjñitam
	yat tvayōktaṃ vacas tēna mōhōyaṃ vigatō mama 11.1
11.2	bhavāpyayau hi bhūtānāṃ śrutau vistaraśō mayā
	tvattaḥ kamalapatrākṣa māhātmyam api cāvyayam 11.2
11.3	ēvam ētad yathāttha tvam ātmānaṃ paramēśvara
	draṣṭum icchāmi tē rūpam aiśvaraṃ puruṣōttama 11.3
11.4	manyasē yadi tac chakyaṃ mayā draṣṭum iti prabhō
	yōgēśvara tatō mē tvaṃ darśayātmānam avyayam 11.4
11.5	śrībhagavān uvāca
	paśya mē pārtha rūpāṇi śataśōtha sahastraśaḥ
	nānāvidhāni divyāni nānāvarṇākṛtīni ca 11.5
11.6	paśyādityān vasūn rudrān aśvinau marutas tathā
	bahūny adṛṣṭapūrvāṇi paśyāścaryāṇi bhārata 11.6
11.7	ihaikasthaṃ jagat kṛtsnaṃ paśyādya sacarācaram
	mama dēhē guḍākēśa yac cānyad draṣṭum icchasi 11.7
11.8	na tu māṃ śakyasē draṣṭum anēnaiva svacakṣuṣā
	divyaṃ dadāmi tē cakṣuḥ paśya mē yōgam aiśvaram 11.8
11.9	sañjaya uvāca
	ēvam uktvā tatō rājan mahāyōgēśvarō hariḥ
	darśayām āsa pārthāya paramaṃ rūpam aiśvaram 11.9
11.10	anēkavaktranayanam anēkādbhutadarśanam
	anēkadivyābharaṇaṃ divyānēkōdyatāyudham 11.10
11.11	divyamālyāmbaradharaṃ divyagandhānulēpanam
	sarvāścaryamayaṃ dēvam anantaṃ viśvatōmukham 11.11
11.12	divi sūryasahastrasya bhavēd yugapad utthitā
	yadi bhāḥ sadṛśī sā syād bhāsas tasya mahātmanaḥ 11.12
11.13	tatraikasthaṃ jagat kṛtsnaṃ pravibhaktam anēkadhā
	apaśyad dēvadēvasya śarīrē pāṇḍavas tadā 11.13
11.14	tataḥ sa vismayāviṣṭō hṛṣṭarōmā dhanaṃjayaḥ
	praṇamya śirasā dēvaṃ kṛtāñjalir abhāṣata 11.14
11.15	arjuna uvāca
	paśyāmi dēvāṃs tava dēva dēhēsarvāṃs tathā bhūtaviśēṣasaṃghān
	brahmāṇam īśaṃ kamalāsanasthaṃ ṛṣīṃś ca sarvān uragāṃś ca divyān 11.15
11.16	anēkabāhūdaravaktranētraṃ paśyāmi tvāṃ sarvatōnantarūpam
	nāntaṃ na madhyaṃ na punas tavādiṃ paśyāmi viśvēśvara viśvarūpa 11.16
11.17	kirīṭinaṃ gadinaṃ cakriṇaṃ ca tējōrāśiṃ sarvatō dīptimantam
	paśyāmi tvāṃ durnirīkṣyaṃ samantād dīptānalārkadyutim apramēyam 11.17
11.18	tvam akṣaraṃ paramaṃ vēditavyaṃ tvam asya viśvasya paraṃ nidhānam
	tvam avyayaḥ śāśvatadharmagōptā sanātanas tvaṃ puruṣō matō mē 11.18
11.19	anādimadhyāntam anantavīryam anantabāhuṃ śaśisūryanētram
	paśyāmi tvāṃ dīptahutāśavaktraṃ svatējasā viśvam idaṃ tapantam 11.19
11.20	dyāvāpṛthivyōr idam antaraṃ hi vyāptaṃ tvayaikēna diśaś ca sarvāḥ
	dṛṣṭvādbhutaṃ rupam ugraṃ tavēdaṃ lōkatrayaṃ pravyathitaṃ mahātman 11.20
11.21	amī hi tvāṃ surasaṃghā viśanti kēcid bhītāḥ prāñjalayō gṛṇanti
	svastīty uktvā maharṣisiddhasaṃghāḥ stuvanti tvāṃ stutibhiḥ puṣkalābhiḥ 11.21
11.22	rudrādityā vasavō yē ca sādhyā viśvēśvinau marutaś cōṣmapāś ca
	gandharvayakṣāsurasiddhasaṃghā vīkṣantē tvāṃ vismitāś caiva sarvē 11.22
11.23	rūpaṃ mahat tē bahuvaktranētraṃ mahābāhō bahubāhūrupādam
	bahūdaraṃ bahudañṣṭrākarālaṃ dṛṣṭvā lōkāḥ pravyathitās tathāham 11.23
11.24	nabhaḥspṛśaṃ dīptam anēkavarṇaṃ vyāttānanaṃ dīptaviśālanētram
	dṛṣṭvā hi tvāṃ pravyathitāntarātmādhṛtiṃ na vindāmi śamaṃ ca viṣṇō 11.24
11.25	daṃṣṭrākarālāni ca tē mukhāni dṛṣṭvaiva kālānalasaṃnibhāni
	diśō na jānē na labhē ca śarma prasīda dēvēśa jagannivāsa 11.25
11.26	amī ca tvāṃ dhṛtarāṣṭrasya putrāḥsarvē sahaivāvanipālasaṃghaiḥ
	bhīṣmō drōṇaḥ sūtaputras tathāsau sahāsmadīyair api yōdhamukhyaiḥ 11.26
11.27	vaktrāṇi tē tvaramāṇā viśanti daṃṣṭrākarālāni bhayānakāni
	kēcid vilagnā daśanāntarēṣu saṃdṛśyantē cūrṇitair uttamāṅgaiḥ 11.27
11.28	yathā nadīnāṃ bahavōmbuvēgāḥ samudram ēvābhimukhā dravanti
	tathā tavāmī naralōkavīrā viśanti vaktrāṇy abhivijvalanti 11.28
11.29	yathā pradīptaṃ jvalanaṃ pataṅgā viśanti nāśāya samṛddhavēgāḥ
	tathaiva nāśāya viśanti lokas tavāpi vaktrāṇi samṛddhavēgāḥ 11.29
11.30	lēlihyasē grasamānaḥ samantāl lōkān samagrān vadanair jvaladbhiḥ
	tējōbhir āpūrya jagat samagraṃ bhāsas tavōgrāḥ pratapanti viṣṇō 11.30
11.31	ākhyāhi mē kō bhavān ugrarūpō namōstu tē dēvavara prasīda
	vijñātum icchāmi bhavantam ādyaṃ na hi prajānāmi tava pravṛttim 11.31
11.32	śrībhagavān uvāca
	kālōsmi lōkakṣayakṛt pravṛddhō lōkān samāhartum iha pravṛttaḥ
	ṛtēpi tvāṃ na bhaviṣyanti sarvē yēvasthitāḥ pratyanīkēṣu yōdhāḥ 11.32
11.33	tasmāt tvam uttiṣṭha yaśō labhasva jitvā śatrūn bhuṅkṣva rājyaṃ samṛddham
	mayaivaitē nihatāḥ pūrvam ēva nimittamātraṃ bhava savyasācin 11.33
11.34	drōṇaṃ ca bhīṣmaṃ ca jayadrathaṃ ca karṇaṃ tathānyān api yōdhavīrān
	mayā hatāṃs tvaṃ jahi mā vyathiṣṭhā yudhyasva jētāsi raṇē sapatnān 11.34
11.35	sañjaya uvāca
	ētac chrutvā vacanaṃ kēśavasya kṛtāñjalir vēpamānaḥ kirīṭī
	namaskṛtvā bhūya ēvāha kṛṣṇaṃ sagadgadaṃ bhītabhītaḥ praṇamya 11.35
11.36	arjuna uvāca
	sthānē hṛṣīkēśa tava prakīrtyā jagat prahṛṣyaty anurajyatē ca
	rakṣāṃsi bhītāni diśō dravanti sarvē namasyanti ca siddhasaṃghāḥ 11.36
11.37	kasmāc ca tē na namēran mahatma garīyasē brahmaṇōpy ādikartrē
	ananta dēvēśa jagannivāsa tvam akṣaraṃ sad asat tatparaṃ yat 11.37
11.38	tvam ādidēvaḥ puruṣaḥ purāṇas tvam asya viśvasya paraṃ nidhānam
	vēttāsi vēdyaṃ ca paraṃ ca dhāma tvayā tataṃ viśvam anantarūpa 11.38
11.39	vāyur yamōgnir varuṇaḥ śaśāṅkaḥ prajāpatis tvaṃ prapitāmahaś ca
	namō namas tēstu sahastrakṛtvaḥ punaś ca bhūyōpi namō namas tē 11.39
11.40	namaḥ purastād atha pṛṣṭhatas tē namōstu tē sarvata ēva sarva
	anantavīryāmitavikramas tvaṃ sarvaṃ samāpnōṣi tatōsi sarvaḥ 11.40
11.41	sakhēti matvā prasabhaṃ yad uktaṃ hē kṛṣṇa hē yādava hē sakhēti
	ajānatā mahimānaṃ tavēdaṃ mayā pramādāt praṇayēna vāpi 11.41
11.42	yac cāvahāsārtham asatkṛtōsi vihāraśayyāsanabhōjanēṣu
	ēkōthavāpy acyuta tatsamakṣaṃ tat kṣāmayē tvām aham apramēyam 11.42
11.43	pitāsi lōkasya carācarasya tvam asya pūjyaś ca gurur garīyān
	na tvatsamōsty abhyadhikaḥ kutōnyō lōkatrayēpy apratimaprabhāva 11.43
11.44	tasmāt praṇamya praṇidhāya kāyaṃ prasādayē tvām aham īśam īḍyam
	pitēva putrasya sakhēva sakhyuḥ priyaḥ priyāyārhasi dēva sōḍhum 11.44
11.45	adṛṣṭapūrvaṃ hṛṣitōsmi dṛṣṭvā bhayēna ca pravyathitaṃ manō mē
	tad ēva mē darśaya dēva rūpaṃ prasīda dēvēśa jagannivāsa 11.45
11.46	kirīṭinaṃ gadinaṃ cakrahastaṃ icchāmi tvāṃ draṣṭum ahaṃ tathaiva
	tēnaiva rūpēṇa caturbhujēna sahastrabāhō bhava viśvamūrtē 11.46
11.47	śrībhagavān uvāca
	mayā prasannēna tavārjunēdaṃ rūpaṃ paraṃ darśitam ātmayōgāt
	tējōmayaṃ viśvam anantam ādyaṃ yan mē tvadanyēna na dṛṣṭapūrvam 11.47
11.48	na vēda yajñādhyayanair na dānaiḥ na ca kriyābhir na tapōbhir ugraiḥ
	ēvaṃrūpaḥ śakya ahaṃ nṛlōkē draṣṭuṃ tvadanyēna kurupravīra 11.48
11.49	mā tē vyathā mā ca vimūḍhabhāvō dṛṣṭvā rūpaṃ ghōram īdṛṅ mamēdam
	vyapētabhīḥ prītamanāḥ punas tvaṃ tad ēva mē rūpam idaṃ prapaśya 11.49
11.50	sañjaya uvāca
	ity arjunaṃ vāsudēvas tathōktvā svakaṃ rūpaṃ darśayām āsa bhūyaḥ
	āśvāsayām āsa ca bhītam ēnaṃ bhūtvā punaḥ saumyavapur mahātmā 11.50
11.51	arjuna uvāca
	dṛṣṭvēdaṃ mānuṣaṃ rūpaṃ tava saumyaṃ janārdana
	idānīm asmi saṃvṛttaḥ sacētāḥ prakṛtiṃ gataḥ 11.51
11.52	śrībhagavān uvāca
	sudurdarśam idaṃ rūpaṃ dṛṣṭvān asi yan mama
	dēvā apy asya rūpasya nityaṃ darśanakāṅkṣiṇaḥ 11.52
11.53	nāhaṃ vēdair na tapasā na dānēna na cējyayā
	śakya ēvaṃvidhō draṣṭuṃ dṛṣṭavān asi māṃ yathā 11.53
11.54	bhaktyā tv ananyayā śakya aham ēvaṃvidhōrjuna
	jñātuṃ draṣṭuṃ ca tattvēna pravēṣṭuṃ ca paraṃtapa 11.54
11.55	matkarmakṛn matparamō madbhaktaḥ saṅgavarjitaḥ
	nirvairaḥ sarvabhūtēṣu yaḥ sa mām ēti pāṇḍava 11.55
12.1	arjuna uvāca
	ēvaṃ satatayuktā yē bhaktās tvāṃ paryupāsatē
	yē cāpy akṣaram avyaktaṃ tēṣāṃ kē yōgavittamāḥ12.1
12.2	śrībhagavān uvāca
	mayy āvēśya manō yē māṃ nityayuktā upāsatē
	śraddhayā parayōpētāḥ tē mē yuktatamā matāḥ 12.2
12.3	yē tv akṣaram anirdēśyaṃ avyaktaṃ paryupāsatē
	sarvatragam acintyaṃ ca kūṭasthaṃ acalaṃ dhruvam12.3
12.4	saṃniyamyēndriyagrāmaṃ sarvatra samabuddhayāḥ
	tē prāpnuvanti mām ēva sarvabhūtahitē ratāḥ 12.4
12.5	klēśōdhikataras tēṣāṃ avyaktāsaktacētasām
	avyaktā hi gatir duḥkhaṃ dēhavadbhir avāpyatē 12.5
12.6	yē tu sarvāṇi karmāṇi mayi saṃnyasya matparaḥ
	ananyēnaiva yōgēna māṃ dhyāyanta upāsatē 12.6
12.7	tēṣāṃ ahaṃ samuddhartā mṛtyusaṃsārasāgarāt
	bhavāmi na cirāt pārtha mayy āvēśitacētasām 12.7
12.8	mayy ēva mana ādhatsva mayi buddhiṃ nivēśaya
	nivasiṣyasi mayy ēva ata ūrdhvaṃ na saṃśayaḥ 12.8
12.9	atha cittaṃ samādhātuṃ na śaknōṣi mayi sthiram
	abhyāsayōgēna tatō mām ichāptuṃ dhanaṃjaya 12.9
12.10	abhyāsēpy asamarthōsi matkarmaparamō bhava
	madartham api karmāṇi kurvan siddhim avāpsyasi 12.10
12.11	athaitad apy aśaktōsi kartuṃ madyōgam āśritaḥ
	sarvakarmaphalatyāgaṃ tataḥ kuru yatātmavān 12.11
12.12	śrēyō hi jñānam abhyāsāj jñānād dhyānaṃ viśiṣyatē
	dhyānāt karmaphalatyāgas tyāgāc chāntir anantaram 12.12
12.13	advēṣṭā sarvabhūtānāṃ maitraḥ karuṇa ēva ca
	nirmamō nirahaṃkāraḥ samaduḥkhasukhaḥ kṣamī 12.13
12.14	saṃtuṣṭaḥ satataṃ yōgī yatātmā dṛḍhaniścayaḥ
	mayy arpitamanōbuddhir yō madbhaktaḥ sa mē priyaḥ 12.14
12.15	yasmān nōdvijatē lōkō lōkān nōdvijatē ca yaḥ
	harṣāmarṣabhayōdvēgair muktō yaḥ sa ca mē priyaḥ 12.15
12.16	anapēkṣaḥ śucir dakṣa udāsīnō gatavyathaḥ
	sarvārambhaparityāgī yō madbhaktaḥ sa mē priyaḥ 12.16
12.17	yō na hṛṣyati na dvēṣṭi na śōcati na kāṅkṣati
	śubhāśubhaparityāgī bhaktimān yaḥ sa mē priyaḥ 12.17
12.18	samaḥ śatrau ca mitrē ca tathā mānāpamānayōḥ
	śītōṣṇasukhaduḥkhēṣu samaḥ saṅgavivarjitaḥ 12.18
12.19	tulyanindāstutir maunī saṃtuṣṭō yēna kēnacit
	anikētaḥ sthiramatir bhaktimān mē priyō naraḥ 12.19
12.20	yē tu dharmyāmṛtam idaṃ yathōktaṃ paryupāsatē
	śraddadhānā matparamā bhaktās tētīva mē priyāḥ 12.20
13.1	śrībhagavān uvāca
	idaṃ śarīraṃ kauntēya kṣētram ity abhidhīyatē
	ētad yō vētti taṃ prāhuḥ kṣētrajña iti tadvidaḥ 13.2
13.2	kṣētrajñaṃ cāpi māṃ viddhi sarvakṣētrēṣu bhārata
	kṣētrakṣētrajñayōr jñānaṃ yat taj jñānaṃ mataṃmama 13.3
13.3	tat kṣētraṃ yac ca yādṛk ca yadvikāri yataś ca yat
	sa ca yō yatprabhāvaś ca tat samāsēna mē śṛṇu 13.4
13.4	ṛṣibhir bahudhā gītaṃ chandōbhir vividhaiḥ pṛthak
	brahmasūtrapadaiś caiva hētumadbhir viniścitaiḥ 13.5
13.5	mahābhūtāny ahaṃkārō buddhir avyaktam ēva ca
	indriyāṇi daśaikaṃ ca pañca cēndriyagōcarāḥ 13.6
13.6	icchā dvēṣaḥ sukhaṃ duḥkhaṃ saṃghātaś cētanā dhṛtiḥ
	ētat kṣētraṃ samāsēna savikāram udāhṛtam 13.7
13.7	amānitvam adambhitvam ahiṃsā kṣāntir ārjavam
	ācāryōpāsanaṃ śaucaṃ sthairyam ātmavinigrahaḥ 13.8
13.8	indriyārthēṣu vairāgyam anahaṃkāra ēva ca
	janmamṛtyujarāvyādhiduḥkhadōṣānudarśanam 13.9
13.9	asaktir anabhiṣvaṅgaḥ putradāragṛhādiṣu
	nityaṃ ca samacittatvam iṣṭāniṣṭōpapattiṣu 13.10
13.10	mayi cānanyayōgēna bhaktir avyabhicāriṇī
	viviktadēśasēvitvam aratir janasaṃsadi 13.11
13.11	adhyātmajñānanityatvaṃ tattvajñānārthadarśanam
	ētaj jñānam iti prōktam ajñānaṃ yad atōnyathā 13.12
13.12	jñēyaṃ yat tat pravakṣyāmi yaj jñātvāmṛtam aśnutē
	anādimat paraṃ brahma na sat tan nāsad ucyatē 13.13
13.13	sarvataḥ pāṇipādaṃ tat sarvatōkṣiśirōmukham
	sarvataḥ śrutimal lōkē sarvam āvṛtya tiṣṭhati 13.14
13.14	sarvēndriyaguṇābhāsaṃ sarvēndriyavivarjitam
	asaktaṃ sarvabhṛc caiva nirguṇaṃ guṇabhōktṛ ca 13.15
13.15	bahir antaś ca bhūtānām acaraṃ caram ēva ca
	sūkṣmatvāt tad avijñēyaṃ dūrasthaṃ cāntikē ca tat 13.16
13.16	avibhaktaṃ ca bhūtēṣu vibhaktam iva ca sthitam
	bhūtabhartṛ ca taj jñēyaṃ grasiṣṇu prabhaviṣṇu ca 13.17
13.17	jyōtiṣām api taj jyōtis tamasaḥ param ucyatē
	jñānaṃ jñēyaṃ jñānagamyaṃ hṛdi sarvasya viṣṭhitam 13.18
13.18	iti kṣētraṃ tathā jñānaṃ jñēyaṃ cōktaṃ sanāsataḥ
	madbhakta ētad vijñāya madbhāvāyōpapadyatē 13.19
13.19	prakṛtiṃ puruṣaṃ caiva viddhy anādi ubhāv api
	vikārāñś ca guṇāṃś caiva viddhi prakṛtisaṃbhavān 13.20
13.20	kārya kāraṇa kartṛtvē hētuḥ prakṛtir ucyatē
	puruṣaḥ sukhaduḥkhānāṃ bhōktṛtvē hētur ucyatē 13.21
13.21	puruṣaḥ prakṛtisthō hi bhuṅktē prakṛtijān guṇān
	kāraṇaṃ guṇasaṅgōsya sadasadyōnijanmasu 13.22
13.22	upadraṣṭānumantā ca bhartā bhōktā mahēśvaraḥ
	paramātmēti cāpyuktō dēhēsmin puruṣaḥ paraḥ 13.23
13.23	ya ēvaṃ vētti puruṣaṃ prakṛtiṃ ca guṇaiḥ saha
	sarvathā vartamānōpi na sa bhūyōbhijāyatē 13.24
13.24	dhyānēnātmani paśyanti kēcid ātmānam ātmanā
	anyē sāṃkhyēna yōgēna karmayōgēna cāparē 13.25
13.25	anyē tv ēvam ajānantaḥ śrutvānyēbhya upāsatē
	tēpi cātitaranty ēva mṛtyuṃ śrutiparāyaṇāḥ 13.26
13.26	yāvat saṃjāyatē kiṃcit sattvaṃ sthāvarajaṅgamam
	kṣētrakṣētrajñasaṃyōgāt tad viddhi bharatarṣabha 13.27
13.27	samaṃ sarvēṣu bhūtēṣu tiṣṭhantaṃ paramēśvaram
	vinaśyatsv avinaśyantaṃ yaḥ paśyati sa paśyati 13.28
13.28	samaṃ paśyan hi sarvatra samavasthitam īśvaram
	na hinasty ātmanātmānaṃ tatō yāti parāṃ gatim 13.29
13.29	prakṛtyaiva ca karmāṇi kriyamāṇāni sarvaśaḥ
	yaḥ paśyati tathātmānam akartāraṃ sa paśyati 13.30
13.30	yadā bhūtapṛthagbhāvam ēkastham anupaśyati
	tata ēva ca vistāraṃ brahma saṃpadyatē tadā 13.31
13.31	anāditvān nirguṇatvāt paramātmāyam avyayaḥ
	śarīrasthōpi kauntēya na karōti na lipyatē 13.32
13.32	yathā sarvagataṃ saukṣmyād ākāśaṃ nōpalipyatē
	sarvatrāvasthitō dēhē tathātmā nōpalipyatē 13.33
13.33	yathā prakāśayaty ēkaḥ kṛtsnaṃ lōkam imaṃ raviḥ
	kṣētraṃ kṣētrī tathā kṛtsnaṃ prakāśayati bhārata 13.34
13.34	kṣētrakṣētrajñayōr ēvam antaraṃ jñānacakṣuṣā
	bhūtaprakṛtimōkṣaṃ ca yē vidur yānti tē param 13.35
14.1	śrībhagavān uvāca
	paraṃ bhūyaḥ pravakṣyāmi jñānānāṃ jñānam uttamam
	yaj jñātvā munayaḥ sarvē parāṃ siddhim itō gatāḥ 14.1
14.2	idaṃ jñānam upāśritya mama sādharmyam āgatāḥ
	sargēpi nōpajāyantē pralayē na vyathanti ca 14.2
14.3	mama yōnir mahad brahma tasmin garbhaṃ dadhāmy aham
	saṃbhavaḥ sarvabhūtānāṃ tatō bhavati bhārata 14.3
14.4	sarvayōniṣu kauntēya mūrtayaḥ saṃbhavanti yāḥ
	tāsāṃ brahma mahad yōnir ahaṃ bījapradaḥ pitā 14.4
14.5	sattvaṃ rajas tama iti guṇāḥ prakṛtisambhavāḥ
	nibadhnanti mahābāhō dēhē dēhinam avyayam 14.5
14.6	tatra sattvaṃ nirmalatvāt prakāśakam anāmayam
	sukhasaṅgēna badhnāti jñānasaṅgēna cānagha 14.6
14.7	rajō rāgātmakaṃ viddhi tṛṣṇāsaṅgasamudbhavam
	tan nibadhnāti kauntēya karmasaṅgēna dēhinam 14.7
14.8	tamas tv ajñānajaṃ viddhi mōhanaṃ sarvadēhinām
	pramādālasyanidrābhis tan nibadhnāti bhārata 14.8
14.9	sattvaṃ sukhē saṃjayati rajaḥ karmaṇi bhārata
	jñānam āvṛtya tu tamaḥ pramādē saṃjayaty uta 14.9
14.10	rajas tamaś cābhibhūya sattvaṃ bhavati bhārata
	rajaḥ sattvaṃ tamaś caiva tamaḥ sattvaṃ rajas tathā 14.10
14.11	sarvadvārēṣu dēhēsmin prakāśa upajāyatē
	jñānaṃ yadā tadā vidyād vivṛddhaṃ sattvam ity uta 14.11
14.12	lōbhaḥ pravṛttir ārambhaḥ karmaṇām aśamaḥ spṛhā
	rajasy ētāni jāyantē vivṛddhē bharatarṣabha 14.12
14.13	aprakāśōpravṛttiś ca pramādō mōha ēva ca
	tamasy ētāni jāyantē vivṛddhē kurunandana 14.13
14.14	yadā sattvē pravṛddhē tu pralayaṃ yāti dēhabhṛt
	tadōttamavidāṃ lōkān amalān pratipadyatē 14.14
14.15	rajasi pralayaṃ gatvā karmasaṅgiṣu jāyatē
	tathā pralīnas tamasi mūḍhayōniṣu jāyatē 14.15
14.16	karmaṇaḥ sukṛtasyāhuḥ sāttvikaṃ nirmalaṃ phalam
	rajasas tu phalaṃ duḥkham ajñānaṃ tamasaḥ phalam 14.16
14.17	sattvāt saṃjāyatē jñānaṃ rajasō lōbha ēva ca
	pramādamōhau tamasō bhavatōjñānam ēva ca 14.17
14.18	ūrdhvaṃ gacchanti sattvasthā madhyē tiṣṭhanti rājasāḥ
	jaghanyaguṇavṛttisthā adhō gacchhanti tāmasāḥ 14.18
14.19	nānyaṃ guṇēbhyaḥ kartāraṃ yadā draṣṭānupaśyati
	guṇēbhyaś ca paraṃ vētti madbhāvaṃ sōdhigacchhati 14.19
14.20	guṇān ētān atītya trīn dēhī dēhasamudbhavān
	janmamṛtyujarāduḥkhair vimuktōmṛtam aśnutē 14.20
14.21	arjuna uvāca
	kair liṅgais trīn guṇān ētān atītō bhavati prabhō
	kimācāraḥ kathaṃ caitāṃs trīn guṇān ativartatē 14.21
14.22	śrībhagavān uvāca
	prakāśaṃ ca pravṛttiṃ ca mōham ēva ca pāṇḍava
	ta dvēṣṭi saṃpravṛttāni na nivṛttāni kāṅkṣati 14.22
14.23	udāsīnavad āsīnō guṇair yō na vicālyatē
	guṇā vartanta ity ēva yōvatiṣṭhati nēṅgatē 14.23
14.24	samaduḥkhasukhaḥ svasthaḥ samalōṣṭāśmakāñcanaḥ
	tulyapriyāpriyō dhīras tulyanindātmasaṃstutiḥ 14.24
14.25	mānāpamānayōs tulyas tulyō mitrāripakṣayōḥ
	sarvārambhaparityāgī guṇātītaḥ sa ucyatē 14.25
14.26	māṃ ca yōvyabhicārēṇa bhaktiyōgēna sēvatē
	sa guṇān samatītyaitān brahmabhūyāya kalpatē 14.26
14.27	brahmaṇō hi pratiṣṭhāham amṛtasyāvyayasya ca
	śāśvatasya ca dharmasya sukhasyaikāntikasya ca 14.27
15.1	śrībhagavān uvāca
	ūrdhvamūlam adhaḥśākham aśvatthaṃ prāhur avyam
	chandāṃsi yasya parṇāni yas taṃ vēda sa vēdavit 15.1
15.2	adhaś cōrdhvaṃ prasṛtāstasya śākhā
	guṇapravṛddhā viṣayapravālāḥ
	adhaś ca mūlāny anusaṃtatāni
	karmānubandhīni manuṣyalōkē 15.2
15.3	na rūpam asyēha tathōpalabhyatē
	nāntō na cādir na ca saṃpratiṣṭhā
	aśvattham ēnaṃ suvirūḍhamūlaṃ
	asaṅgaśastrēṇa dṛḍhēna chittvā 15.3
15.4	tataḥ padaṃ tatparimārgitavyaṃ
	yasmin gatā na nivartanti bhūyaḥ
	tamēva cādyaṃ puruṣaṃ prapadyē
	yataḥ pravṛttiḥ prasṛtā purāṇī 15.4
15.5	nirmānamōhā jitasaṅgadōṣā
	adhyātmanityā vinivṛttakāmāḥ
	dvandvair vimuktāḥ sukhaduḥkhasaṃjñaiḥ
	gacchhanty amūḍhāḥ padam avyayaṃ tat 15.5
15.6	na tad bhāsayatē sūryō na śaśāṅkō na pāvakaḥ
	yad gatvā na nivartantē tad dhāma paramaṃ mama 15.6
15.7	mamaivāṃśō jīvalōkē jīvabhūtaḥ sanātanaḥ
	manaḥṣaṣṭhānīndriyāṇi prakṛtisthāni karṣati 15.7
15.8	śarīraṃ yad avāpnōti yac cāpy utkrāmatīśvaraḥ
	gṛhitvaitāni saṃyāti vāyur gandhān ivāśayāt 15.8
15.9	śrōtraṃ cakṣuḥ sparśanaṃ ca rasanaṃ ghrāṇam ēva ca
	adhiṣṭhāya manaś cāyaṃ viṣayān upasēvatē 15.9
15.10	utkrāmantaṃ sthitaṃ vāpi bhuñjānaṃ vā guṇānvitam
	vimūḍhā nānupaśyanti paśyanti jñānacakṣuṣaḥ 15.10
15.11	yatantō yōginaś cainaṃ paśyanty ātmany avasthitam
	yatantōpy akṛtātmānō nainaṃ paśyanty acētasaḥ 15.11
15.12	yad ādityagataṃ tējō jagad bhāsayatēkhilam
	yac candramasi yac cāgnau tat tējō viddhi māmakam 15.12
15.13	gām āviśya ca bhūtāni dhārayāmy aham ōjasā
	puṣṇāmi cauṣadhīḥ sarvāḥ sōmō bhūtvā rasātmakaḥ 15.13
15.14	ahaṃ vaiśvānarō bhūtvā prāṇināṃ dēham āśritaḥ
	prāṇāpānasamāyuktaḥ pacāmy annaṃ caturvidham 15.14
15.15	sarvasya cāhaṃ hṛdi saṃniviṣṭō mattaḥ smṛtir jñānam apōhanaṃ ca
	vēdaiś ca sarvair aham ēva vēdyō vēdāntakṛd vēdavid ēva cāham 15.15
15.16	dvāv imau puruṣau lōkē kṣaraś cākṣara ēva ca
	kṣaraḥ sarvāṇi bhūtāni kūṭasthōkṣara ucyatē 15.16
15.17	uttamaḥ puruṣas tv anyaḥ paramātmēty udāhṛtaḥ
	yō lōkatrayam āviśya bibharty avyaya īśvaraḥ 15.17
15.18	yasmāt kṣaram atītōham akṣarād api cōttamaḥ
	atōsmi lōkē vēdē ca prathitaḥ puruṣōttamaḥ 15.18
15.19	yō mām ēvam asaṃmūḍhō jānāti puruṣōttamam
	sa sarvavid bhajati māṃ sarvabhāvēna bhārata 15.19
15.20	iti guhyatamaṃ śāstram idam uktaṃ mayānagha
	ētat buddhvā buddhimān syāt kṛtakṛtyaś ca bhārata 15.20
16.1	śrībhagavān uvāca
	abhayaṃ sattvasaṃśuddhir jñānayōgavyavasthitiḥ
	dānaṃ damaś ca yajñaś ca svādhyāyas tapa ārjavam 16.1
16.2	ahiṃsā satyam akrōdhas tyāgaḥ śāntir apaiśunam
	dayā bhūtēṣv alōluptvaṃ mārdavaṃ hrīr acāpalam 16.2
16.3	tējaḥ kṣamā dhṛtiḥ śaucam adrōhō nātimānitā
	bhavanti saṃpadaṃ daivīm abhijātasya bhārata 16.3
16.4	dambhō darpōbhimānaś ca krōdhaḥ pāruṣyam ēva ca
	ajñānaṃ cābhijātasya pārtha saṃpadam āsurīm 16.4
16.5	daivī saṃpad vimōkṣāya nibandhāyāsurī matā
	mā śucaḥ saṃpadaṃ daivīm abhijātōsi pāṇḍava 16.5
16.6	dvau bhūtasargau lōkēsmin daiva āsura ēva ca
	daivō vistaraśaḥ prōkta āsuraṃ pārtha mē śṛṇu 16.6
16.7	pravṛttiṃ ca nivṛttiṃ ca janā na vidur āsurāḥ
	na śaucaṃ nāpi cācārō na satyaṃ tēṣu vidyatē 16.7
16.8	asatyam apratiṣṭhaṃ tē jagad āhur anīśvaram
	aparasparasaṃbhūtaṃ kim anyat kāmahaitukam 16.8
16.9	ētāṃ dṛṣṭim avaṣṭabhya naṣṭātmānōlpabuddhayaḥ
	prabhavanty ugrakarmāṇaḥ kṣayāya jagatōhitāḥ 16.9
16.10	kāmam āśritya duṣpūraṃ dambhamānamadānvitāḥ
	mōhād gṛhītvāsadgrāhān pravartantēśucivratāḥ 16.10
16.11	cintām aparimēyāṃ ca pralayāntām upāśritāḥ
	kāmōpabhōgaparamā ētāvad iti niścitāḥ 16.11
16.12	āśāpāśaśatair baddhāḥ kāmakrōdhaparāyaṇāḥ
	īhantē kāmabhōgārtham anyāyēnārthasaṃcayān 16.12
16.13	idam adya mayā labdham imaṃ prāpsyē manōratham
	idam astīdam api mē bhaviṣyati punar dhanam 16.13
16.14	asau mayā hataḥ śatrur haniṣyē cāparān api
	īśvarō.aham ahaṃ bhōgī siddhōhaṃ balavān sukhī 16.14
16.15	āḍhyōbhijanavān asmi kōnyōsti sadṛśō mayā
	yakṣyē dāsyāmi mōdiṣya ity ajñānavimōhitāḥ 16.15
16.16	anēkacittavibhrāntā mōhajālasamāvṛtāḥ
	prasaktāḥ kāmabhōgēṣu patanti narakēśucau 16.16
16.17	ātmasaṃbhāvitāḥ stabdhā dhanamānamadānvitāḥ
	yajantē nāmayajñais tē dambhēnāvidhipūrvakam 16.17
16.18	ahaṃkāraṃ balaṃ darpaṃ kāmaṃ krōdhaṃ ca saṃśritāḥ
	mām ātmaparadēhēṣu pradviṣantōbhyasūyakāḥ 16.18
16.19	tān ahaṃ dviṣataḥ krurān saṃsārēṣu narādhamān
	kṣipāmy ajasram aśubhān āsurīṣv ēva yōniṣu 16.19
16.20	āsurīṃ yōnim āpannā mūḍhā janmanijanmani
	mām aprāpyaiva kauntēya tatō yānty adhamāṃ gatim 16.20
16.21	trividhaṃ narakasyēdaṃ dvāraṃ nāśanam ātmanaḥ
	kāmaḥ krōdhas tathā lōbhas tasmād ētat trayaṃ tyajēt 16.21
16.22	ētair vimuktaḥ kauntēya tamōdvārais tribhir naraḥ
	ācaraty ātmanaḥ śrēyas tatō yāti parāṃ gatim 16.22
16.23	yaḥ śāstravidhim utsṛjya vartatē kāmakārataḥ
	na sa siddhim avāpnōti na sukhaṃ na parāṃ gatim 16.23
16.24	tasmāc chāstraṃ pramāṇaṃ tē kāryākāryavyavasthitau
	jñātvā śāstravidhānōktaṃ karma kartum ihārhasi 16.24
17.1	arjuna uvāca
	yē śāstravidhim utsṛjya yajantē śraddhayānvitāḥ
	tēṣāṃ niṣṭhā tu kā kṛṣṇa sattvam āhō rajas tamaḥ 17.1
17.2	śrībhagavān uvāca
	trividhā bhavati śraddhā dēhināṃ sā svabhāvajā
	sāttvikī rājasī caiva tāmasī cēti tāṃ śṛṇu 17.2
17.3	sattvānurūpā sarvasya śraddhā bhavati bhārata
	śraddhāmayōyaṃ puruṣō yō yacchraddhaḥ sa ēva saḥ 17.3
17.4	yajantē sāttvikā dēvān yakṣarakṣāṃsi rājasāḥ
	prētān bhūtagaṇāñś cānyē yajantē tāmasā janāḥ 17.4
17.5	aśāstravihitaṃ ghōraṃ tapyantē yē tapō janāḥ
	dambhāhaṃkārasaṃyuktāḥ kāmarāgabalānvitāḥ 17.5
17.6	karṣayantaḥ śarīrasthaṃ bhūtagrāmam acētasaḥ
	māṃ caivāntaḥśarīrasthaṃ tān viddhy āsuraniścayān 17.6
17.7	āhāras tv api sarvasya trividhō bhavati priyaḥ
	yajñas tapas tathā dānaṃ tēṣāṃ bhēdam imaṃ śṛṇu 17.7
17.8	āyuḥsattvabalārōgyasukhaprītivivardhanāḥ
	rasyāḥ snigdhāḥ sthirā hṛdyā āhārāḥ sāttvikapriyāḥ 17.8
17.9	kaṭvamlalavaṇātyuṣṇatīkṣṇarūkṣavidāhinaḥ
	āhārā rājasasyēṣṭā duḥkhaśōkāmayapradāḥ 17.9
17.10	yātayāmaṃ gatarasaṃ pūti paryuṣitaṃ ca yat
	ucchiṣṭam api cāmēdhyaṃ bhōjanaṃ tāmasapriyam 17.10
17.11	aphalāṅkṣibhir yajñō vidhidṛṣṭō ya ijyatē
	yaṣṭavyam ēvēti manaḥ samādhāya sa sāttvikaḥ 17.11
17.12	abhisaṃdhāya tu phalaṃ dambhārtham api caiva yat
	ijyatē bharataśrēṣṭha taṃ yajñaṃ viddhi rājasam 17.12
17.13	vidhihīnam asṛṣṭānnaṃ mantrahīnam adakṣiṇam
	śraddhāvirahitaṃ yajñaṃ tāmasaṃ paricakṣatē 17.13
17.14	dēvadvijaguruprājñapūjanaṃ śaucam ārjavam
	brahmacaryam ahiṃsā ca śārīraṃ tapa ucyatē 17.14
17.15	anudvēgakaraṃ vākyaṃ satyaṃ priyahitaṃ ca yat
	svādhyāyābhyasanaṃ caiva vāṅmayaṃ tapa ucyatē 17.15
17.16	manaḥprasādaḥ saumyatvaṃ maunam ātmavinigrahaḥ
	bhāvasaṃśuddhir ity ētat tapō mānasam ucyatē 17.16
17.17	śraddhayā parayā taptaṃ tapas tat trividhaṃ naraiḥ
	aphalākāṅkṣibhir yuktaiḥ sāttvikaṃ paricakṣatē 17.17
17.18	satkāramānapūjārthaṃ tapō dambhēna caiva yat
	kriyatē tad iha prōktaṃ rājasaṃ calam adhruvam 17.18
17.19	mūḍhagrāhēṇātmanō yat pīḍayā kriyatē tapaḥ
	parasyōtsādanārthaṃ vā tat tāmasam udāhṛtam 17.19
17.20	dātavyam iti yad dānaṃ dīyatēnupakāriṇē
	dēśē kālē ca pātrē ca tad dānaṃ sāttvikaṃ smṛtam 17.20
17.21	yat tu prattyupakārārthaṃ phalam uddiśya vā punaḥ
	dīyatē ca parikliṣṭaṃ tad dānaṃ rājasaṃ smṛtam 17.21
17.22	adēśakālē yad dānam apātrēbhyaś ca dīyatē
	asatkṛtam avajñātaṃ tat tāmasam udāhṛtam 17.22
17.23	ōṃ tat sad iti nirdēśō brahmaṇas trividhaḥ smṛtaḥ
	brāhmaṇās tēna vēdāś ca yajñāś ca vihitāḥ purā 17.23
17.24	tasmād ōm ity udāhṛtya yajñadānatapaḥkriyāḥ
	pravartantē vidhānōktāḥ satataṃ brahmavādinām 17.24
17.25	tad ity anabhisaṃdhāya phalaṃ yajñatapaḥkriyāḥ
	dānakriyāś ca vividhāḥ kriyantē mōkṣakāṅkṣibhiḥ 17.25
17.26	sadbhāvē sādhubhāvē ca sad ity ētat prayujyatē
	praśastē karmaṇi tathā sacchabdaḥ pārtha yujyatē 17.26
17.27	yajñē tapasi dānē ca sthitiḥ sad iti cōcyatē
	karma caiva tadarthīyaṃ sad ity ēvābhidhīyatē 17.27
17.28	aśraddhayā hutaṃ dattaṃ tapas taptaṃ kṛtaṃ ca yat
	asad ity ucyatē pārtha na ca tat prēpya nō iha 17.28
18.1	arjuna uvāca
	saṃnyāsasya mahābāhō tattvam icchāmi vēditum
	tyāgasya ca hṛṣīkēśa pṛthak kēśiniṣūdana 18.1
18.2	śrībhagavān uvāca
	kāmyānāṃ karmaṇāṃ nyāsaṃ saṃnyāsaṃ kavayō viduḥ
	sarvakarmaphalatyāgaṃ prāhus tyāgaṃ vicakṣaṇāḥ 18.2
18.3	tyājyaṃ dōṣavad ity ēkē karma prāhur manīṣiṇaḥ
	yajñadānatapaḥkarma na tyājyam iti cāparē 18.3
18.4	niścayaṃ śṛṇu mē tatra tyāgē bharatasattama
	tyāgō hi puruṣavyāghra trividhaḥ saṃprakīrtitaḥ 18.4
18.5	yajñadānatapaḥkarma na tyājyaṃ kāryam ēva tat
	yajñō dānaṃ tapaś caiva pāvanāni manīṣiṇām 18.5
18.6	ētāny api tu karmāṇi saṅgaṃ tyaktvā phalāni ca
	kartavyānīti mē pārtha niścitaṃ matam uttamam 18.6
18.7	niyatasya tu saṃnyāsaḥ karmaṇō nōpapadyatē
	mōhāt tasya parityāgas tāmasaḥ parikīrtitaḥ 18.7
18.8	duḥkham ity ēva yat karma kāyaklēśabhayāt tyajēt
	sa kṛtvā rājasaṃ tyāgaṃ naiva tyāgaphalaṃ labhēt 18.8
18.9	kāryam ity ēva yat karma niyataṃ kriyatērjuna
	saṅgaṃ tyaktvā phalaṃ caiva sa tyāgaḥ sāttvikō mataḥ 18.9
18.10	na dvēṣṭy akuśalaṃ karma kuśalē nānuṣajjatē
	tyāgī sattvasamāviṣṭō mēdhāvī chinnasaṃśayaḥ 18.10
18.11	na hi dēhabhṛtā śakyaṃ tyaktuṃ karmāṇy aśēṣataḥ
	yas tu karmaphalatyāgī sa tyāgīty abhidhīyatē 18.11
18.12	aniṣṭam iṣṭaṃ miśraṃ ca trividhaṃ karmaṇaḥ phalam
	bhavaty atyāgināṃ prētya na tu saṃnyāsināṃ kvacit 18.12
18.13	pañcaitāni mahābāhō kāraṇāni nibōdha mē
	sāṃkhyē kṛtāntē prōktāni siddhayē sarvakarmaṇām 18.13
18.14	adhiṣṭhānaṃ tathā kartā karaṇaṃ ca pṛthagvidham
	vividhāś ca pṛthakcēṣṭā daivaṃ caivātra pañcamam 18.14
18.15	śarīravāṅmanōbhir yat karma prārabhatē naraḥ
	nyāyyaṃ vā viparītaṃ vā pañcaitē tasya hētavaḥ 18.15
18.16	tatraivaṃ sati kartāram ātmānaṃ kēvalaṃ tu yaḥ
	paśyaty akṛtabuddhitvān na sa paśyati durmatiḥ 18.16
18.17	yasya nāhaṃkṛtō bhāvō buddhir yasya na lipyatē
	hatvā.api sa imāṃl lōkān na hanti na nibadhyatē 18.17
18.18	jñānaṃ jñēyaṃ parijñātā trividhā karmacōdanā
	karaṇaṃ karma kartēti trividhaḥ karmasaṃgrahaḥ 18.18
18.19	jñānaṃ karma ca kartā ca tridhaiva guṇabhēdataḥ
	prōcyatē guṇasaṃkhyānē yathāvac chṛṇu tāny api 18.19
18.20	sarvabhūtēṣu yēnaikaṃ bhāvam avyayam īkṣatē
	avibhaktaṃ vibhaktēṣu taj jñānaṃ viddhi sāttvikam 18.20
18.21	pṛthaktvēna tu yaj jñānaṃ nānābhāvān pṛthagvidhān
	vētti sarvēṣu bhūtēṣu taj jñānaṃ viddhi rājasam 18.21
18.22	yat tu kṛtsnavad ēkasmin kāryē saktam ahētukam
	atattvārthavad alpaṃ ca tat tāmasam udāhṛtam 18.22
18.23	niyataṃ saṅgarahitam arāgadvēṣataḥ kṛtam
	aphalaprēpsunā karma yat tat sāttvikam ucyatē 18.23
18.24	yat tu kāmēpsunā karma sāhaṃkārēṇa vā punaḥ
	kriyatē bahulāyāsaṃ tad rājasam udāhṛtam 18.24
18.25	anubandhaṃ kṣayaṃ hiṃsām anapēkṣya ca pauruṣam
	mōhād ārabhyatē karma yat tat tāmasam ucyatē 18.25
18.26	muktasaṅgōnahaṃvādī dhṛtyutsāhasamanvitaḥ
	siddhyasiddhyōr nirvikāraḥ kartā sāttvika ucyatē 18.26
18.27	rāgī karmaphalaprēpsur lubdhō hiṃsātmakōśuciḥ
	harṣaśōkānvitaḥ kartā rājasaḥ parikīrtitaḥ 18.27
18.28	ayuktaḥ prākṛtaḥ stabdhaḥ śaṭhō naiṣkṛtikōlasaḥ
	viṣādī dīrghasūtrī ca kartā tāmasa ucyatē 18.28
18.29	buddhēr bhēdaṃ dhṛtēś caiva guṇatas trividhaṃ śṛṇu
	prōcyamānam aśēṣēṇa pṛthaktvēna dhanaṃjaya 18.29
18.30	pravṛttiṃ ca nivṛttiṃ ca kāryākāryē bhayābhayē
	bandhaṃ mōkṣaṃ ca yā vētti buddhiḥ sā pārtha sāttvikī 18.30
18.31	yayā dharmam adharmaṃ ca kāryaṃ cākāryam ēva ca
	ayathāvat prajānāti buddhiḥ sā pārtha rājasī 18.31
18.32	adharmaṃ dharmam iti yā manyatē tamasāvṛtā
	sarvārthān viparītāñś ca buddhiḥ sā pārtha tāmasī 18.32
18.33	dhṛtyā yayā dhārayatē manaḥprāṇēndriyakriyāḥ
	yōgēnāvyabhicāriṇyā dhṛtiḥ sā pārtha sāttvikī 18.33
18.34	yayā tu dharmakāmārthān dhṛtyā dhārayatērjuna
	prasaṅgēna phalākāṅkṣī dhṛtiḥ sā pārtha rājasī 18.34
18.35	yayā svapnaṃ bhayaṃ śōkaṃ viṣādaṃ madam ēva ca
	na vimuñcati durmēdhā dhṛtiḥ sā pārtha tāmasī 18.35
18.36	sukhaṃ tv idānīṃ trividhaṃ śṛṇu mē bharatarṣabha
	abhyāsād ramatē yatra duḥkhāntaṃ ca nigacchhati 18.36
18.37	yat tadagrē viṣam iva pariṇāmēmṛtōpamam
	tat sukhaṃ sāttvikaṃ prōktamātmabuddhiprasādajam 18.37
18.38	viṣayēndriyasañyōgād yat tad agrēmṛtōpamam
	pariṇāmē viṣam iva tat sukhaṃ rājasaṃ smṛtam 18.38
18.39	yad agrē cānubandhē ca sukhaṃ mōhanam ātmanaḥ
	nidrālasyapramādōtthaṃ tat tāmasam udāhṛtam 18.39
18.40	na tad asti pṛthivyāṃ vā divi dēvēṣu vā punaḥ
	sattvaṃ prakṛtijair muktaṃ yad ēbhiḥ syāt tribhir guṇaiḥ 18.40
18.41	brāhmaṇakṣatriyaviśāṃ śūdrāṇāṃ ca paraṃtapa
	karmāṇi pravibhaktāni svabhāvaprabhavair guṇaiḥ 18.41
18.42	śamō damas tapaḥ śaucaṃ kṣāntir ārjavam ēva ca
	jñānaṃ vijñānam āstikyaṃ brahmakarma svabhāvajam 18.42
18.43	śauryaṃ tējō dhṛtir dākṣyaṃ yuddhē cāpy apalāyanam
	dānam īśvarabhāvaś ca kṣātraṃ karma svabhāvajam18.43
18.44	kṛṣigaurakṣyavāṇijyaṃ vaiśyakarma svabhāvajam
	paricaryātmakaṃ karma śūdrasyāpi svabhāvajam 18.44
18.45	svē svē karmaṇy abhirataḥ saṃsiddhiṃ labhatē naraḥ
	svakarmanirataḥ siddhiṃ yathā vindati tac chṛṇu18.45
18.46	yataḥ pravṛttir bhūtānāṃ yēna sarvam idaṃ tatam
	svakarmaṇā tam abhyarcya siddhiṃ vindati mānavaḥ 18.46
18.47	śrēyān svadharmō viguṇaḥ paradharmōt svanuṣṭhitāt
	svabhāvaniyataṃ karma kurvan nāpnōti kilbiṣam 18.47
18.48	sahajaṃ karma kauntēya sadōṣam api na tyajēt
	sarvārambhā hi dōṣēṇa dhūmēnāgnir ivāvṛtāḥ 18.48
18.49	asaktabuddhiḥ sarvatra jitātmā vigataspṛhaḥ
	naiṣkarmyasiddhiṃ paramāṃ saṃnyāsēnādhigacchati 18.49
18.50	siddhiṃ prāptō yathā brahma tathāpnōti nibōdha mē
	samāsēnaiva kauntēya niṣṭhā jñānasya yā parā 18.50
18.51	buddhyā viśuddhayā yuktō dhṛtyātmānaṃ niyamya ca
	śabdādīn viṣayāṃs tyaktvā rāgadvēṣau vyudasya ca 18.51
18.52	viviktasēvī laghvāśī yatavākkāyamānasaḥ
	dhyānayōgaparō nityaṃ vairāgyaṃ samupāśritaḥ 18.52
18.53	ahaṃkāraṃ balaṃ darpaṃ kāmaṃ krōdhaṃ parigraham
	vimucya nirmamaḥ śāntō brahmabhūyāya kalpatē 18.53
18.54	brahmabhūtaḥ prasannātmā na śōcati na kāṅkṣati
	samaḥ sarvēṣu bhūtēṣu madbhaktiṃ labhatē parām 18.54
18.55	bhaktyā mām abhijānāti yāvān yaś cāsmi tattvataḥ
	tatō māṃ tattvatō jñātvā viśatē tadanantaram 18.55
18.56	sarvakarmāṇy api sadā kurvāṇō madvyapāśrayaḥ
	matprasādād avāpnōti śāśvataṃ padam avyayam 18.56
18.57	cētasā sarvakarmāṇi mayi saṃnyasya matparaḥ
	buddhiyōgam upāśritya maccittaḥ satataṃ Bhava 18.57
18.58	maccittaḥ sarvadurgāṇi matprasādat tariṣyasi
	atha cēt tvam ahaṃkārān na śrōṣyasi vinaṅkṣyasi 18.58
18.59	yad ahaṃkāram āśritya na yōtsya iti manyasē
	mithyaiṣa vyavasāyas tē prakṛtis tvāṃ niyōkṣyati 18.59
18.60	svabhāvajēna kauntēya nibaddhaḥ svēna karmaṇā
	kartuṃ nēcchasi yan mōhāt kariṣyasy avaśōpi tat 18.60
18.61	īśvaraḥ sarvabhūtānāṃ hṛddēśērjuna tiṣṭhati
	bhrāmayan sarvabhūtāni yantrārūḍhāni māyayā 18.61
18.62	tam ēva śaraṇaṃ gaccha sarvabhāvēna bhārata
	tatprasādāt parāṃ śāntiṃ sthānaṃ prāpsyasi śāśvatam 18.62
18.63	iti tē jñānam ākhyātaṃ guhyād guhyataraṃ mayā
	vimṛśyaitad aśēṣēṇa yathēcchasi tathā kuru 18.63
18.64	sarvaguhyatamaṃ bhūyaḥ śṛṇu mē paramaṃ vacaḥ
	iṣṭōsi mē dṛḍham iti tatō vakṣyāmi tē hitam 18.64
18.65	manmanā bhava madbhaktō madyājī māṃ namaskuru
	mām ēvaiṣyasi satyaṃ tē pratijānē priyōsi mē 18.65
18.66	sarvadharmān parityajya mām ēkaṃ śaraṇaṃ vraja
	ahaṃ tvā sarvapāpēbhyō mōkṣyayiṣyāmi mā śucaḥ 18.66
18.67	idaṃ tē nātapaskāya nābhaktāya kadācana
	na cāśuśrūṣavē vācyaṃ na ca māṃ yōbhyasūyati 18.67
18.68	ya idaṃ paramaṃ guhyaṃ madbhaktēṣv abhidhāsyati
	bhaktiṃ mayi parāṃ kṛtvā mām ēvaiṣyaty asaṃśayaḥ 18.68
18.69	na ca tasmān manuṣyēṣu kaścin mē priyakṛttamaḥ
	bhavitā na ca mē tasmād anyaḥ priyatarō bhuvi 18.69
18.70	adhyēṣyatē ca ya imaṃ dharmyaṃ saṃvādam āvayōḥ
	jñānayajñēna tēnāham iṣṭaḥ syām iti mē matiḥ 18.70
18.71	śraddhāvān anasūyaś ca śṛṇuyād api yō naraḥ
	sōpi muktaḥ śubhāṃl lōkān prāpnuyāt puṇyakarmaṇām 18.71
18.72	kaccid ētac chrutaṃ pārtha tvayaikāgrēṇa cētasā
	kaccid ajñānasaṃmōhaḥ pranaṣṭas tē dhanaṃjaya 18.72
18.73	arjuna uvāca
	naṣṭō mōhaḥ smṛtir labdhā tvatprasādān mayācyuta
	sthitōsmi gatasaṃdēhaḥ kariṣyē vacanaṃ tava 18.73
18.74	sañjaya uvāca
	ity ahaṃ vāsudēvasya pārthasya ca mahātmanaḥ
	saṃvādam imam aśrauṣam adbhutaṃ rōmaharṣaṇam 18.74
18.75	vyāsaprasādāc chrutavān ētad guhyam ahaṃ param
	yōgaṃ yōgēśvarāt kṛṣṇāt sākṣāt kathayataḥ svayam 18.75
18.76	rājan saṃsmṛtya saṃsmṛtya saṃvādam imam adbhutam
	kēśavārjunayōḥ puṇyaṃ hṛṣyāmi ca muhur muhuḥ 18.76
18.77	tac ca saṃsmṛtya saṃsmṛtya rūpam atyadbhutaṃ harēḥ
	vismayō mē mahān rājan hṛṣyāmi ca punaḥ punaḥ 18.77
18.78	yatra yōgēśvaraḥ kṛṣṇō yatra pārthō dhanurdharaḥ
	tatra śrīr vijayō bhūtir dhruvā nītir matir mama 18.78