1.1	ధృతరాష్ట్ర ఉవాచః
	ధర్మక్షేత్రే కురుక్షేత్రే సమవేతా యుయుత్సవః । 
	మామకాః పాండవాశ్చైవ కిమకుర్వత సంజయ ॥
1.2	సంజయ ఉవాచ​:
	దృష్ట్వా తు పాండవానీకం వ్యూఢం దుర్యోధనస్తదా । 
	ఆచార్యముపసంగమ్య రాజా వచనమబ్రవీత్ ॥
1.3	పశ్యైతాం పాండుపుత్రాణాం ఆచార్య! మహతీం చమూమ్। 
	వ్యూఢాం ద్రుపదపుత్రేణ తవ శిష్యేణ ధీమతా ॥
1.4	అత్రశూరా మహేష్వాసాః భీమార్జునసమా యుధి ॥ 
	యుయుధానో విరాటశ్చ ద్రుపదశ్చ మహారథః ॥
1.5	ధృష్టకేతుశ్చేకితానః కాశిరాజశ్చ వీర్యవాన్ । 
	పురుజిత్ కుంతిభోజశ్చ శైబ్యశ్చ నరపుంగవః ॥
1.6	యుధామన్యుశ్చ విక్రాంతః ఉత్తమౌజాశ్చ వీర్యవాన్ ।
	సౌభద్రో ద్రౌపదేయాశ్చ సర్వ ఏవ మహారథాః ॥
1.7	అస్మాకం తు విశిష్టా యే తాన్నిబోధ ద్విజోత్తమః ।
	నాయకా మమ సైన్యస్య సంజ్ఞార్థం తాన్ బ్రవీమి తే ॥ 
1.8	భవాన్ భీష్మశ్చ కర్ణశ్చ కృపశ్చ సమితింజయః । 
	అశ్వత్థామా వికర్ణశ్చ సౌమదత్తిస్తథైవ చ ॥
1.9	అన్యే చ బహవ శ్శూరాః మదర్థే త్యక్తజీవితాః 
	నానాశస్త్ర ప్రహరణాః సర్వే యుద్ధవిశారదాః ॥
1.10	అపర్యాప్తం తదస్మాకం బలం భీష్మాభి రక్షితమ్ । 
	పర్యాప్తం త్విదమేతేషాం బలం భీమాభిరక్షితమ్ ॥ 
1.11	అయనేషు చ సర్వేషు యథాభాగమవస్థితాః । 
	భీష్మమేవాభిరక్షంతు భవంత స్సర్వ ఏవ హి ॥
1.12	తస్య సంజనయన్ హర్షం కురువృద్ధః పితామహః । 
	సింహనాదం వినద్యోచ్చైః శంఖం దధ్మౌ ప్రతాపవాన్ ॥ 
1.13	తత శ్శంఖాశ్చ భేర్యశ్చ పణవానక గోముఖాః । 
	సహసైవాభ్యహన్యంత స శబ్దస్తుములోఽభవత్ ॥ 
1.14	తత శ్వేతైర్హయైర్యుక్తే మహతి స్యందనే స్థితా । 
	మాధవః పాండవశ్చైవ దివ్యౌ శంఖౌ ప్రదధ్ముతుః ॥ 
1.15	పాంచజన్యం హృషీకేశః దేవదత్తం ధనంజయః । 
	పౌండ్రం దధ్మౌ మహాశంఖం భీమకర్మా వృకోదరః
1.16	అనంతవిజయం రాజా కుంతీపుత్రో యుధిష్ఠిరః । 
	నకుల స్సహదేవశ్చ సుఘోషమణిపుష్పకౌ ॥
1.17	కాశ్యశ్చ పరమేష్వాసః శిఖండీ చ మహారథః । 
	ధృష్టద్యుమ్నో విరాటశ్చ సాత్యకిశ్చాపరాజితః
1.18	ద్రుపదో ద్రౌపదేయాశ్చ సర్వశః పృథివీపతే ।
	సౌభద్రశ్చ మహాబాహుః శంఖాన్ దధ్ముః పృథక్ పృథక్ ॥ 
1.19	స ఘోషో ధార్తరాష్ట్రాణాం హృదయాని వ్యదారయత్ 
	నభశ్చ పృథివీం చైవ తుములో వ్యనునాదయన్ 
1.20	అథ వ్యవస్థితాన్ దృష్ట్వా ధార్తరాష్ట్రాన్ కపిధ్వజః । 
	ప్రవృత్తే శస్త్రసంపాతే ధనురుద్యమ్య పాండవః ॥
1.21	హృషీకేశం తదా వాక్యం ఇదమాహ మహీపతే! ।
	అర్జున ఉవాచ​:
	సేనయో రుభయోర్మధ్యే రథం స్థాపయమేచ్యుత! ॥ 
1.22	యావదేతాన్ నిరీక్షే హం యోద్ధుకామానవస్థితాన్ 
	కైర్మయా సహయోద్దవ్యం అస్మిన్ రణసముద్యమే ॥
1.23	యోత్స్యమానానవేక్షేఽహం య ఏతేత్ర సమాగతాః । 
	ధార్తరాష్ట్రస్య దుర్బుద్ధేః యుద్ధే ప్రియచికీర్షవః ॥
1.24	సంజయ ఉవాచ​:
	ఏవముక్తో హృషీకేశః గుడాకేశేన భారత! ॥ 
	సేనయో రుభయోర్మధ్యే స్థాపయిత్వా రథోత్తమమ్ ॥ 
1.25	భీష్మ ద్రోణ ప్రముఖతః సర్వేషాం చ మహీక్షితామ్ । 
	ఉవాచ పార్థ! పశ్యైతాన్ సమవేతాన్ కురూనితి ॥ 
1.26	తత్రాపశ్యత్ స్థితాన్ పార్థః పితౄనథ పితామహాన్ । 
	ఆచార్యాన్ మాతులాన్ భ్రాతౄన్ పుత్రాన్ పౌత్రాన్ సఖీంస్తథా ॥ 
1.27	శ్వశురాన్ సుహృదశ్చైవ సేనయో రుభయో రపి । 
	తాన్ సమీక్ష్య స కౌంతేయః సర్వాన్ బంధూనవస్థితాన్ ॥
1.28	కృపయా పరయాఽఽవిష్టః విషీదన్నిదమబ్రవీత్ । 
	అర్జున ఉవాచ​:
	దృష్ట్వేమం స్వజనం కృష్ణ! యుయుత్సుం సముపస్థితమ్ ॥
1.29	సీదంతి మమ గాత్రాణి ముఖం చ పరిశుష్యతి । 
	వేపథుశ్చ శరీరే మే రోమహర్షశ్చ జాయతే ॥
1.30	గాండీవం సంసతే హస్తాత్ త్వక్ష్చైవ పరిదహ్యతే । 
	న చ శక్నోమ్యవస్థాతుం భ్రమతీవ చ మే మనః ॥
1.31	నిమిత్తాని చ పశ్యామి విపరీతాని కేశవ I
	న చ శ్రేయోఽనుపశ్యామి హత్వా స్వజనమాహవే ॥
1.32	న కాంక్షే విజయం కృష్ణ న చ రాజ్యం సుఖాని చ । 
	కిం నో రాజ్యేన గోవింద కిం భోగైర్జీవితేన వా ॥
1.33	యేషామర్ధే కాంక్షితం నః రాజ్యం భోగా స్సుఖాని చ । 
	త ఇమేఽవస్థితా యుద్ధే ప్రాణాంస్త్యక్త్వా ధనాని చ ॥
1.34	ఆచార్యాః పితరః పుత్రాః తథైవ చ పితామహాః ।
	మాతులా శ్శ్వశురాః పౌత్రాః శ్యాలా స్సంబంధినస్తథా ॥
1.35	ఏతాన్న హంతుమిచ్ఛామి ఘ్నతోఽపి మధుసూదన। 
	అపి త్రైలోక్యరాజ్యస్య హేతోః కిం ను మహీకృతే ॥
1.36	నిహత్య ధార్తరాష్ట్రాన్నః కా ప్రీతి స్స్యాజ్జనార్దన । 
	పాపమేవాశ్రయేదస్మాన్ హత్వైతానాతతాయినః ॥
1.37	తస్మాన్నార్హా వయం హస్తం ధార్తరాష్ట్రాన్ స్వబాంధవాన్ । 
	స్వజనం హి కథం హత్వా సుఖిన స్స్యామ మాధవ ॥
1.38	యద్యప్యేతే న పశ్యంతి లోభోపహత చేతసః । 
	కులక్షయకృతం దోషం మిత్రద్రోహే చ పాతకమ్ ॥
1.39	కథం న జ్ఞేయమస్మాభిః పాపాదస్మాన్నివర్తితుమ్ । 
	కులక్షయకృతం దోషం ప్రపశ్యద్భిర్జనార్దన! ॥
1.40	కులక్షయే ప్రణశ్యంతి కులధర్మా స్సనాతనాః । 
	ధర్మే నష్టే కులం కృత్స్నం అధర్మో భిభవత్యుత॥
1.41	అధర్మాభిభవాత్ కృష్ణ! ప్రదుష్యంతి కులస్త్రియః ।
	స్త్రీషు దుష్టాసు వార్‍ష్ణేయ​! జాయతే వర్ణసంకరః ॥ 
1.42	సంకరో నరకాయైవ కులఘ్నానాం కులస్య చ । 
	పతన్తి పితరో హ్యేషాం లుప్తపిండోదక క్రియాః ॥ 
1.43	దోషై రేతైః కులఘ్నానాం వర్ణసంకర కారకైః । 
	ఉత్సాద్యంతే జాతిధర్మాః కులధర్మాశ్చ శాశ్వతాః ॥
1.44	ఉత్సన్న కులధర్మాణాం మనుష్యాణాం జనార్దన! ।
	నరకే నియతం వాసః భవతీత్యనుశుశ్రుమ ॥
1.45	అహో బత మహత్పాపం కర్తుం వ్యవసితా వయమ్ । 
	యద్రాజ్య సుఖలోభేన హంతుం స్వజన ముద్యతాః ॥
1.46	యది మామప్రతీకారం అశస్త్రం శస్త్రపాణయః । 
	ధార్తరాష్ట్రా రణే హన్యుః తన్మే క్షేమతరం భవేత్ ॥
1.47	సంజయ ఉవాచ​:
	ఏవముక్త్వాఽర్జున స్సంఖ్యే రథోపస్థ ఉపావిశత్ । 
	విసృజ్య సశరం చాపం శోకసంవిగ్నమానసః ॥
2.1	సంజయ ఉవాచ​:
	తం తథా కృపయాఽఽవిష్టం అశ్రుపూర్ణా కులేక్షణమ్ । 
	విషీదంతమిదం వాక్యం ఉవాచ మధుసూదనః ॥
2.2	శ్రీ భగవానువాచ
	కుతస్త్వా కశ్మల మిదం విషమే సముపస్థితమ్ ।
	అనార్యజుష్టమస్వర్గ్యం అకీర్తికరమర్జున! ॥
2.3	క్లైబ్ల్యం మా స్మ గమః పార్థ! నైతత్త్వయ్యుపపద్యతే ।
	క్షుద్రం హృదయదౌర్బల్యం త్యక్త్వోత్తిష్ఠ పరంతప ॥
2.4	అర్జున ఉవాచ​:
	కథం భీష్మమహం సంఖ్యే ద్రోణం చ మధుసూదన! । 
	ఇషుభిః ప్రతియోత్స్యామి పూజార్హావరిసూదన! ॥
2.5	గురూనహత్వా హి మహానుభావాన్
	శ్రేయో భోక్తుం భైక్ష్య మపీహ లోకే! ।
	హత్వాఽర్థకామాంస్తు గురూని హైవ 
	భుంజీయ భోగాన్ రుధిరప్రదిగ్ధాన్ ॥
2.6	న చైతద్విద్మః కతరన్నో గరీయః 
	యద్వా జయేమ యది వా నో జయేయుః 
	యానేవ హత్వా న జిజీవిషామః 
	తేఽవస్థితాః ప్రముఖే ధార్తరాష్ట్రాః
2.7	కార్పణ్యదోషోపహతస్వభావః
	పృచ్ఛామి త్వాం ధర్మసమ్మూఢ చేతాః । 
	యఛ్ఛ్రేయ​ స్స్యాన్నిశ్చితం బ్రూహి తన్మే 
	శిష్యస్తేఽహం శాధి మాం త్వాం ప్రపన్నమ్ ॥
2.8	న హి ప్రపశ్యామి మమాపనుద్యాత్ 
	యచ్ఛోక ముచ్ఛోషణ మింద్రియాణామ్ ।
	అవాప్య భూమావసపత్నమృద్ధం
	రాజ్యం సురాణామపి చాధిపత్యమ్ ॥ 
2.9	సంజయ ఉవాచ​:
	ఏవముక్త్వా హృషీకేశం గుడాకేశః పరంతపః ।
	న యోత్స్య ఇతి గోవిందం ఉక్త్వా తూష్ణీం బభూవ హ ॥
2.10	తమువాచ హృషీకేశః ప్రహసన్నివ భారత! । 
	సేనయోరుభయోర్మధ్యే విషాదంతమిదం వచః ॥
2.11	శ్రీ భగవానువాచః
	అశోచ్యానన్వశోచస్త్వం ప్రజ్ఞావాదాంశ్చ భాషసే । 
	గతాసూనగతాసూంశ్చ నానుశోచంతి పండితాః ॥
2.12	న త్వేవాహం జాతు నాసం న త్వం నేమే జనాధిపాః । 
	న చైవ న భవిష్యామః సర్వే వయమతః పరమ్ ॥
2.13	దేహినోఽస్మిన్ యథా దేహే కౌమారం యౌవనం జరా । 
	తథా దేహాంతర ప్రాప్తిః ధీరస్తత్ర న ముహ్యతి ॥
2.14	మాత్రాస్పర్శాస్తు కౌంతేయ శీతోష్ణ సుఖదుఃఖదాః । 
	ఆగమాపాయినోఽనిత్యాః తాంస్తితిక్షస్వ భారత ॥ 
2.15	యం హి న వ్యథయంత్యేతే పురుషం పురుషర్షభ । 
	సమదుఃఖసుఖం ధీరం సోఽమృతత్వాయ కల్పతే ॥ 
2.16	నాసతో విద్యతే భావః నాభావో విద్యతే సతః । 
	ఉభయోరపిదృష్టాంతః త్వనయోస్తత్త్వదర్శిభిః ॥
2.17	అవినాశితు తద్విద్ధి యేన సర్వమిదం తతమ్ । 
	వినాశ మవ్యయస్యాస్య న కశ్చిత్ కర్తుమర్హతి ॥
2.18	అంతవంత ఇమే దేహాః నిత్యస్యోక్తా శ్శరీరిణః 
	అనాశినోఽప్రమేయస్య తస్మాద్యుధ్యస్వ భారత ॥
2.19	య ఏనం వేత్తి హంతారం యశ్ఛైనం మన్యతే హతమ్ । 
	ఉభౌ తౌ న విజానీతః నాయం హంతి న హన్యతే ॥
2.20	న జాయతే మ్రియతే వా కదా చిత్
	నాయం భూత్వా భవితా వా న భూయః । 
	అజో నిత్య శ్శాశ్వతో‍ఽయం పురాణః 
	న హన్యతే హన్యమానే శరీరే ॥
2.21	వేదావినాశినం నిత్యం య ఏనమజ మవ్యయమ్ । 
	కథం స పురుషః పార్థ! కం ఘాతయతి హంతి కమ్ ॥
2.22	వాసాంసి జీర్ణాని యథా విహాయ
	నవాని గృహ్ణాతి నరోఽపరాణి ।
	తథా శరీరాణి విహాయ జీర్ణాని
	అన్యాని సంయాతి నవాని దేహీ ॥
2.23	నైనం ఛిందంతి శస్త్రాణి నైనం దహతి పావకః । 
	న చైనం క్లేదయంత్యాపః న శోషయతి మారుతః ॥
2.24	అచ్ఛేద్యో ఽయమదాహ్యోఽయం అక్లేద్యోఽశోష్య ఏవ చ। 
	నిత్య స్సర్వగత స్థాణుః అచలోఽయం సనాతనః ॥
2.25	అవ్యక్తోఽయమచింత్యోఽయం అవికార్యోఽయముచ్యతే। 
	తస్మాదేవం విదిత్వైనం నానుశోచితుమర్హసి ॥
2.26	అథ చైనం నిత్యజాతం నిత్యం వా మన్యసే మృతమ్ । 
	తథాఽపి త్వం మహాబాహో! నైవం శోచితుమర్హసి ॥
2.27	జాతస్య హి ధ్రువో మృత్యుః ధ్రువం జన్మ మృతస్య చ । 
	తస్మాదపరిహార్యేఽర్థే న త్వం శోచితుమర్హసి ॥
2.28	అవ్యక్తాదీని భూతాని వ్యక్తమధ్యాని భారత! । 
	అవ్యక్తనిధనాన్యేవ తత్ర కా పరిదేవనా ॥
2.29	ఆశ్చర్యవత్పశ్యతి కశ్చిదేనం 
	ఆశ్చర్యవద్వదతి తథైవ చాన్యః 
	ఆశ్చర్య వచ్చైన మన్యశ్శృణోతి
	శ్రుత్వాఽప్యేనం వేద న చైవ కశ్చిత్ ॥
2.30	దేహీ నిత్యమవధ్యోఽయం దేహే సర్వస్య భారత! 
	తస్మాత్ సర్వాణి భూతాని న త్వం శోచితుమర్హసి ॥
2.31	స్వధర్మమపి చావేక్ష్య న కంపితు మర్హసి । 
	ధర్మ్యాద్ధి యుద్ధాఛ్ఛ్రేయోఽన్యత్ క్షత్రియస్య న విద్యతే॥
2.32	యదృచ్ఛయా చోపపన్నం స్వర్గద్వార మపావృతమ్ । 
	సుఖినః క్షత్రియాః పార్థ! లభంతే యుద్ధమీదృశమ్ ॥
2.33	అథ చేత్త్వమిమం ధర్మ్యం సంగ్రామం న కరిష్యసి । 
	తతస్స్వధర్మం కీర్తిం చ హిత్వా పాప మవాప్స్యసి ॥
2.34	అకీర్తిం చాపి భూతాని కథయిష్యంతి తే వ్యయామ్ । 
	సంభావితస్య చాకీర్తిః మరణాదతిరిచ్యతే ॥
2.35	భయాద్రణాదుపరతం మంస్యంతే త్వాం మహారథాః । 
	యేషాం చ త్వం బహుమతః భూత్వా యాస్యసి లాఘవమ్॥ 
2.36	అవాచ్యవాదాంశ్చ బహూన్ వదిష్యంతి తవాహితాః । 
	నిందంతస్తవ సామర్థ్యం తతో దుఃఖతరం ను కిమ్ ॥ 
2.37	హతో వా ప్రాప్స్యసి స్వర్గం జిత్వా వా భోక్ష్యసే మహీమ్ । 
	తస్మాదుత్తిష్ఠ కౌంతేయ! యుద్ధాయ కృతనిశ్చయః ॥
2.38	సుఖదుఃఖే సమే కృత్వా లాభాలాభౌ జయాజయౌ । 
	తతో యుద్ధాయ యుజ్యస్వ నైవం పాపమవాప్స్యసి ॥ 
2.39	ఏషా తేఽభిహితా సాంఖ్యే బుద్ధిర్యోగే త్విమాం శృణు 
	బుద్ధ్యా యుక్తో యయా పార్థ! కర్మబంధం ప్రహాస్యసి ॥
2.40	నేహాభిక్రమనాశోఽస్తి ప్రత్యవాయో న విద్యతే । 
	స్వల్పమప్యస్య ధర్మస్య త్రాయతే మహతో భయాత్ ॥
2.41	వ్యవసాయాత్మికా బుద్ధిః ఏకేహ కురునందన! 
	బహుశాఖా హ్యనంతాశ్చ బుద్ధయో ఽవ్యవసాయినామ్ ॥
2.42	యామిమాం పుష్పితాం వాచం ప్రవదంత్యవిపశ్చితః । 
	వేదవాదరతాః పార్థ! నాన్యదస్తీతి వాదినః ॥
2.43	కామాత్మాన స్స్వర్గపరాః జన్మకర్మఫలప్రదామ్ । 
	క్రియావిశేషబహులాం భోగైశ్వర్యగతిం ప్రతి ॥ 
2.44	భోగైశ్వర్య ప్రసక్తానాం తయాపహృత చేతసామ్ । 
	వ్యవసాయాత్మికా బుద్ధిః సమాధౌ న విధీయతే
2.45	త్రైగుణ్యవిషయా వేదాః నిస్త్రైగుణ్యో భవార్జున! 
	నిర్ద్వంద్వో నిత్యసత్త్వస్థః నిర్యోగక్షేమ ఆత్మవాన్ ॥ 
2.46	యావానర్థ ఉదపానే సర్వత స్సంప్లుతోదకే । 
	తావాన్ సర్వేషు వేదేషు బ్రాహ్మణస్య విజానతః ॥ 
2.47	కర్మణ్యేవాధికారస్తే మా ఫలేషు కదాచన । 
	మా కర్మఫలహేతుర్భూః మాతే సంగోఽస్త్వ​కర్మణి ॥
2.48	యోగస్థః కురు కర్మాణి సంగం త్యక్త్వా ధనంజయ! ॥ 
	సిద్ధ్యసిసిద్ధ్యో స్సమో భూత్వా సమత్వం యోగ ఉచ్యతే ॥
2.49	దూరేణ హ్యవరం కర్మ బుద్ధియోగాద్ధ​నంజయ । 
	బుధ్ధౌ శరణమన్విఛ్ఛ కృపణాః ఫల హేతవః ।
2.50	బుద్ధియుక్తో జహాతీహ ఉభే సుకృత దుష్కృతే । 
	తస్మాద్యోగాయ యుజ్యస్వ యోగః కర్మసు కౌశలమ్ ॥
2.51	కర్మజం బుద్ధి యుక్తా హి ఫలం త్యక్త్వా మనీషిణః । 
	జన్మబంధ వినిర్ముక్తాః పదం గచ్ఛంత్యనామయమ్ ॥
2.52	యదా తే మోహకలిలం బుద్ధిర్వృతితరిష్యతి ।
	తదా గంతాసి నిర్వేదం శ్రోతవ్యస్య శ్రుతస్య చ ॥
2.53	శ్రుతివిప్రతిపన్నా తే యదా స్థాస్యతి నిశ్చలా । 
	సమాధావచలా బుద్ధిః తదా యోగమవాప్స్యసి ॥
2.54	అర్జున ఉవాచ​:
	స్థితప్రజ్ఞస్య కా భాషా సమాధిస్థస్య కేశవ! ।
	స్థితధీః కిం ప్రభాషేత కిమాసీత వ్రజేత కిమ్ ॥
2.55	శ్రీ భగవానువాచః
	ప్రజహాతి యదా కామాన్ సర్వాన్ పార్థ! మనోగతాన్ । 
	ఆత్మన్యేవాత్మనా తుష్టః స్థితప్రజ్ఞస్తదోచ్యతే ॥
2.56	దుఃఖేష్వనుద్విగ్న మనాః సుభేషు విగతస్పృహః । 
	వీతరాగభయక్రోధః స్థితధీర్మునిరుచ్యతే ॥
2.57	యస్సర్వత్రానభిస్నేహః తత్తత్ ప్రాప్య శుభాశుభమ్ । 
	నాభినందతి న ద్వేష్టి తస్య ప్రజ్ఞా ప్రతిష్ఠితా ॥
2.58	యదా సంహరతే చాయం కూర్మోఽ౦గానీవ​​​ సర్వశః । 
	ఇంద్రియాణీంద్రియార్థేభ్యః తస్య ప్రజ్ఞా ప్రతిష్ఠితా ॥
2.59	విషయా వినివర్తంతే నిరాహారస్య దేహినః ।  
	రసవర్జం రసోఽప్యస్య పరం దృష్ట్వా నివర్తతే ॥
2.60	యతతో హ్యపి కౌంతేయ! పురుషస్య విపశ్చితః । 
	ఇంద్రియాణి ప్రమాధీని హరంతి ప్రసభం మనః ॥ 
2.61	తాని సర్వాణి సంయమ్య యుక్త ఆసీత మత్పరః । 
	వశే హి యస్యేంద్రియాణి తస్య ప్రజ్ఞా ప్రతిష్ఠితా ॥ 
2.62	ధ్యాయతో విషయాన్ పుంసః సంగస్తేషూపజాయతే । 
	సంగాత్ సంజాయతే కామః కామాత్ క్రోధోఽభిజాయతే॥ 
2.63	క్రోధాద్భవతి సమ్మోహః సమ్మోహాత్ స్మృతివిభ్రమః । 
	స్మృతిభ్రంశాద్బుద్ధినాశః బుద్ధినాశాత్ ప్రణశ్యతి ॥
2.64	రాగద్వేష వియుక్తేస్తు విషయానింద్రియైశ్చరన్ । 
	ఆత్మవశ్యైర్విధేయాత్మా ప్రసాద మధిగచ్ఛతి ॥ 
2.65	ప్రసాదే సర్వదుఃఖానాం హానిరస్యోపజాయతే ।
	ప్రసన్న చేతసో హ్యాశు బుద్ధిః పర్యవతిష్ఠతే ॥
2.66	నాస్తి బుద్ధిరయుక్తస్య న చాయుక్తస్య భావనా । 
	న చాభావయత శ్శాంతిః అశాంతస్య కుత స్సుఖమ్ ॥
2.67	ఇంద్రియాణాం హి చరతాం యన్మనోఽనువిధీయతే । 
	తదస్య హరతి ప్రజ్ఞాం వాయుర్నావ మివాంభసి ॥
2.68	తస్మాద్యస్య మహాబాహో! నిగృహీతాని సర్వశః । 
	ఇంద్రియాణీంద్రియార్థేభ్యః తస్య ప్రజ్ఞా ప్రతిష్ఠితా ॥
2.69	యా నిశా సర్వభూతానాం తస్యాం జాగర్తి సంయమీ।  
	యస్యాం జాగ్రతి భూతాని సా నిశా పశ్యతో మునేః ॥
2.70	ఆపూర్యమాణ మచల ప్రతిష్ఠం 
	సముద్రమాపః ప్రవిశంతి యద్వత్ । 
	తద్వత్ కామా యం ప్రవిశంతి సర్వే 
	స శాంతిమాప్నోతి న కామకామీ ॥
2.71	విహాయ కామాన్ యస్సర్వాన్ పుమాంశ్చరతి నిస్స్పృహః । 
	నిర్మమో నిరహంకారః స శాంతి మధిగచ్ఛతి ॥
2.72	ఏషా బ్రాహ్మీస్థితిః పార్థ! నైనాం ప్రాప్య విముహ్యతి । 
	స్థిత్వాఽస్యామంతకాలేఽపి బ్రహ్మనిర్వాణ మృచ్ఛతి ॥
3.1	అర్జున ఉవాచ​:
	జ్యాయసీ చేత్ కర్మణస్తే మతా బుద్ధిర్జనార్దన! । 
	తత్కిం కర్మణి ఘోరే మాం నియోజయసి కేశవ! ॥
3.2	వ్యామిశ్రేణేవ వాక్యాన బుద్ధిం మోహయసీవ మే । 
	తదేకం వద నిశ్చిత్య యేన శ్రేయోఽహమాప్నుయామ్
3.3	శ్రీభగవానువాచ​:
	లోకేఽస్మిన్ ద్వివిధా నిష్ఠా పురా ప్రోక్తా మయాఽనఘ! । 
	జ్ఞానయోగేన సాంఖ్యానాం కర్మయోగేన యోగినామ్ ॥
3.4	న కర్మణామనారంభాత్ నైష్కర్మ్యం పురుషోఽశ్నుతే ।
	న చ సన్న్యసనాదేవ సిద్ధిం సమధిగచ్ఛతి ॥
3.5	న హి కశ్చిత్ క్షణమపి జాతు తిష్ఠత్యకర్మకృత్ ।
	కార్యతే హ్యవశః కర్మ సర్వః ప్రకృతిజైర్గుణైః ॥
3.6	కర్మేంద్రియాణి సంయమ్య య ఆస్తే మనసా స్మరన్ । 
	ఇంద్రియార్థాన్ విమూఢాత్మా మిథ్యాచార స్స ఉచ్యతే ॥
3.7	యస్త్వింద్రియాణి మనసా నియమ్యారభతేఽర్జున!  ।
	కర్మేంద్రియైః కర్మయోగం అసక్త స్స విశిష్యతే ॥
3.8	నియతం కురు కర్మ త్వం కర్మ జ్యాయో హ్యకర్మణః ।
	శరీరయాత్రాఽపి చ తే న ప్రసిద్ధ్యేదకర్మణః ॥
3.9	యజ్ఞార్థాత్ కర్మణోఽన్యత్ర లోకోఽయం కర్మబంధనః । 
	తదర్థం కర్మ కౌంతేయ! ముక్తసంగ స్సమాచర ॥
3.10	సహయజ్ఞాః ప్రజా స్సృష్ట్వా పురోవాచ ప్రజాపతిః । 
	అనేన ప్రసవిష్యధ్వం ఏష వో ఽస్తిష్ట్వ​కామధుక్ ॥
3.11	దేవాన్ భావయతానేన తే దేవా భావయంతు వః । 
	పరస్పరం భావయంతః శ్రేయః పరమవాప్స్యథ ॥
3.12	ఇష్టాన్ భోగాన్ హి వో దేవాః దాస్యంతే యజ్ఞభావితాః । 
	తైర్దత్తాన ప్రదాయైభ్యః యో భుంక్తే స్తేన ఏవ సః ॥
3.13	యజ్ఞశిష్టాశిన స్సంతః ముచ్యంతే సర్వకిల్బిషైః ।
	భుంజతే తే త్వఘం పాపాః యే పచంత్యాత్మకారణాత్ ॥
3.14	అన్నా ద్భవంతి భూతాని పర్జన్యాదన్నసంభవః ।
	యజ్ఞాద్భవతి పర్జన్యః యజ్ఞః కర్మసముద్భవః ॥ 
3.15	కర్మ బ్రహ్మోద్భవం విద్ధి బ్రహ్మాక్షరసముద్భవమ్ । 
	తస్మాత్ సర్వగతం బ్రహ్మ నిత్యం యజ్ఞే ప్రతిష్ఠితమ్ ॥
3.16	ఏవం ప్రవర్తితం చక్రం నానువర్తయతీహ యః ।
	అఘాయురింద్రియారామః మోఘం పార్థ! స జీవతి ॥
3.17	యస్త్వాత్మరతిరేవ స్యాత్ ఆత్మతృప్తశ్చ మానవః । 
	ఆత్మన్యేవ చ సంతుష్టః తస్య కార్యం న విద్యతే
3.18	నైవ తస్య కృతేనార్థః నాకృతేనేహ కశ్చన । 
	న చాస్య సర్వభూతేషు కశ్చిదర్థ​వ్యపాశ్రయః ॥ 
3.19	తస్మాదసక్త స్సతతం కార్యం కర్మ సమాచర । 
	అసక్తో హ్యాచరన్ కర్మ పరమాప్నోతి పూరుషః ॥
3.20	కర్మణైవ హి సంసిద్ధిం ఆస్థితా జనకాదయః । 
	లోకసంగ్రహమేవాపి సంపశ్యన్ కర్తుమర్హసి ॥
3.21	యద్యదాచరతి శ్రేష్ఠః తత్తదేవేతరో జనః । 
	స యత్ప్రమాణం కురుతే లోకస్తదనువర్తతే ॥
3.22	న మే పార్థాస్తి కర్తవ్యం త్రిషు లోకేషు కించన । 
	నానవాప్తమవాప్తవ్యం వర్త ఏవ చ కర్మణి ॥
3.23	యది హ్యహం న వర్తేయ జాతు కర్మణ్యతంద్రితః । 
	మమ వర్మానువర్తంతే మనుష్యాః పార్థ! సర్వశః ॥
3.24	ఉత్సీదేయురిమే లోకాః న కుర్యాం కర్మ చేదహమ్ ।
	సంకరస్య చ కర్తా స్యాం ఉపహన్యా మిమాః ప్రజాః ॥
3.25	సక్తాః కర్మణ్య విద్వాంసః యథా కుర్వంతి భారత! । 
	కుర్యాద్విద్వాంస్తథాఽసక్తః చికీర్షుర్లోక సంగ్రహమ్ ॥
3.26	న బుద్ధిభేదం జనయేత్ అజ్ఞానాం కర్మసంగినామ్ । 
	జోషయేత్ సర్వకర్మాణి విద్వాన్ యుక్త సమాచరన్ ॥
3.27	ప్రకృతేః క్రియమాణాని గుణైః కర్మాణి సర్వశః । 
	అహంకారవిమూఢాత్మా కర్తాఽహమితి మన్యతే ॥
3.28	తత్త్వవిత్తు మహాబాహో! గుణకర్మవిభాగయోః । 
	గుణా గుణేషు వర్తంతే ఇతి మత్వా న సజ్జతే ॥
3.29	ప్రకృతేర్గుణసమ్మూఢాః సజ్జంతే గుణకర్మసు । 
	తానకృత్స్నవిదో మందాన్ కృత్స్నవిన్న విచాలయేత్ ॥
3.30	మయి సర్వాణి కర్మాణి సన్న్యస్యాధ్యాత్మచేతసా
	నిరాశీర్నిర్మమో భూత్వా యుధ్యస్వ విగతజ్వరః ॥
3.31	యే మే మతమిదం నిత్యం అనుతిష్ఠంతి మానవాః । 
	శ్రద్ధావంతోఽనసూయంతః ముచ్యంతే తేఽపి కర్మభిః ॥ 
3.32	యే త్వేతదభ్యసూయంతః నానుతిష్ఠంతి మే మతమ్ 
	సర్వజ్ఞానవిమూఢాంస్తాన్ విద్ధి నష్టానచేతసః
3.33	సదృశం చేష్టతే స్వస్యాః ప్రకృతేర్ జ్ఞానవానపి । 
	ప్రకృతిం యాంతి భూతాని నిగ్రహః కిం కరిష్యతి ॥
3.34	ఇంద్రియస్యేంద్రియస్యార్థే రాగద్వేషా వ్యవస్థితౌ । 
	తయోర్న వశమాగచ్ఛేత్ తౌ హ్యస్య పరిపన్ధినౌ ॥
3.35	శ్రేయాన్ స్వధర్మో విగుణః పరధర్మాత్ స్వనుష్ఠితాత్ । 
	స్వధర్మే నిధనం శ్రేయః పరధర్మో భయావహః ॥
3.36	అర్జున ఉవాచ​:
	అథ కేన ప్రయుక్తోఽయం పాపం చరతి పూరుషః । 
	అనిచ్ఛన్నపి వార్‍ష్ణేయ! బలాదివ నియోజితః ॥
3.37	శ్రీ భగవానువాచః
	కామ ఏష క్రోధ ఏషః రజోగుణ సముద్భవః । 
	మహాశనో మహాపాప్మా విధ్యేనమిహ వైరిణమ్ ॥ 
3.38	ధూమేనావ్రియతే వహ్నిః యథాఽదర్శో మలేన చ । 
	యథోల్బేనావృతో గర్భః తథా తేనేదమావృతమ్ ॥
3.39	ఆవృతం జ్ఞానమేతేన జ్ఞానినో నిత్యవైరిణా । 
	కామరూపేణ కౌంతేయ! దుష్పూరేణానలేన చ ॥
3.40	ఇంద్రియాణి మనో బుద్ధిః అస్యాధిష్ఠాన ముచ్యతే ।
	ఏతైర్విమోహయత్యేషః జ్ఞానమావృత్య దేహినమ్ ॥
3.41	తస్మాత్వమింద్రియాణ్యాదౌ నియమ్య భరతర్షభ! । 
	పాప్మానం ప్రజహి హ్యేనం జ్ఞాన విజ్ఞాన నాశనమ్ ॥
3.42	ఇంద్రియాణి పరాణ్యాహుః ఇంద్రియేభ్యః పరం మనః । 
	మనసస్తు పరా బుద్ధిః యో బుద్ధః పరతస్తు సః ॥
3.43	ఏవం బుద్దేః పరం బుద్ధ్వా సంస్తభ్యాత్మానమాత్మనా । 
	జహి శత్రుం మహాబాహో! కామరూపం దురాసదమ్ ॥
4.1	శ్రీ భగవానువాచః
	ఇమం వివస్వతే యోగం ప్రోక్తవానహ మవ్యయమ్ । 
	వివస్వాన్ మనవే ప్రాహ మను రిక్ష్వాకవేఽబ్రవీత్ ॥
4.2	ఏవం పరంపరా ప్రాప్తం ఇమం రాజర్షయో విదుః । 
	స కాలేనేహ మహతా యోగోనష్టః పరంతప! ॥
4.3	స ఏవాయం మయా తేఽద్య యోగః ప్రోక్తః పురాతనః । 
	భక్తో ఽసి మే సఖా చేతి రహస్యం హ్యేతదుత్తమమ్ ॥
4.4	అర్జున ఉవాచ​:
	అపరం భవతో జన్మ పరం జన్మ వివస్వతః ॥ 
	కథమేతద్విజానీయాం త్వమాదౌ ప్రోక్తవానితి ॥
4.5	శ్రీ భగవానువాచః
	బహూని మే వ్యతీతాని జన్మాని తవ చార్జున! । 
	తాన్యహం వేద సర్వాణి న త్వం వేత్థ​ పరంతప! ॥ 
4.6	అజోఽపి సన్నవ్యయాత్మా భూతానామీశ్వరోఽపి సన్ । 
	ప్రకృతిం స్వామధిష్ఠాయ సంభవామ్యాత్మమాయయా ॥
4.7	యదా యదా హి ధర్మస్య గ్లానిర్భవతి భారత! । 
	అభ్యుత్థానమధర్మస్య తదాఽఽత్మానం సృజామ్యహమ్ ।
4.8	పరిత్రాణాయ సాధూనాం వినాశాయ చ దుష్కృతామ్ । 
	ధర్మసంస్థాపనార్థాయ సంభవామి యుగే యుగే ॥
4.9	జన్మకర్మ చ మే దివ్యం ఏవం యో వేత్తి తత్త్వతః । 
	త్యక్త్వా దేహం పునర్జన్మ నైతి మామేతి సోఽర్జున! ॥ 
4.10	వీతరాగభయ క్రోధాః మన్మయా మాముపాశ్రితాః । 
	బహవో జ్ఞానతపసా పూతా మద్భావమాగతాః II
4.11	యే యథా మాం ప్రపద్యంతే తాం స్తధైవ భజామ్యహమ్ । 
	మమ వర్మానువర్తంతే మనుష్యాః పార్థ! సర్వశః ॥
4.12	కాంక్షంతః కర్మణాం సిద్ధిం యజంత ఇహ దేవతాః । 
	క్షిప్రం హి మానుషే లోకే సిద్ధిర్భవతి కర్మజా ॥
4.13	చాతుర్వర్ణ్యం మయా సృష్టం గుణకర్మవిభాగశః । 
	తస్య కర్తారమపి మాం విద్ధ్యకర్తార​ మవ్యయమ్ ॥
4.14	న మాం కర్మాణి లింపంతి న మే కర్మఫలే స్పృహా ।
	ఇతి మాం యోఽభిజానాతి కర్మభిర్న స బధ్యతే ॥
4.15	ఏవం జ్ఞాత్వా కృతం కర్మ పూర్వైరపి ముముక్షుభిః । 
	కురు కర్మైవ తస్మాత్ త్వం పూర్వైః పూర్వతరం కృతమ్ ॥
4.16	కింకర్మ కిమకర్మేతి కవయోఽప్యత్ర మోహితాః । 
	తత్తే కర్మ ప్రవక్ష్యామి యజ్ జ్ఞాత్వా మోక్ష్యసేఽశుభాత్ ॥
4.17	కర్మణో హ్యపి బోద్దవ్యం బోద్దవ్యం చ వికర్మణః । 
	అకర్మణశ్చ బోద్దవ్యం గహనా కర్మణో గతిః ॥
4.18	కర్మణ్యకర్మ యః పశ్యేత్ అకర్మణి చ కర్మ యః ।
	స బుద్ధిమాన్ మనుష్యేషు స యుక్తః కృత్స్నకర్మకృత్ ॥ 
4.19	యస్య సర్వే సమారంభాః కామసంకల్ప వర్జితాః ।
	జ్ఞానాగ్ని దగ్ధకర్మాణం తమాహుః పండితం బుధాః ॥ 
4.20	త్యక్త్వా కర్మఫలాసంగం నిత్యతృప్తో నిరాశ్రయః । 
	కర్మణ్యభిప్రవృత్తోఽపి నైవ కించిత్ కరోతి సః ॥
4.21	నిరాశీర్యతచిత్తాత్మా త్యక్త సర్వపరిగ్రహః । 
	శారీరం కేవలం కర్మ కుర్వన్నాప్నోతి కిల్బిషమ్ ॥ 
4.22	యదృచ్ఛా లాభసంతుష్టః ద్వంద్వాతీతో విమత్సరః । 
	సమస్సిద్ధావసిద్ధౌ చ కృత్వాఽపి న నిబధ్యతే ॥
4.23	గత సంగస్య ముక్తస్య జ్ఞానావస్థిత చేతసః । 
	యజ్ఞాయాచరతః కర్మ సమగ్రం ప్రవిలీయతే ॥
4.24	బ్రహ్మార్పణం బ్రహ్మహవిః బ్రహ్మాగ్నౌ బ్రహ్మణా హుతమ్ 
	బ్రహ్మైవ తేన గంతవ్యం బ్రహ్మకర్మసమాధినా ॥
4.25	దైవమేవాపరే యజ్ఞం యోగినః పర్యుపాసతే । 
	బ్రహ్మాగ్నావపరే యజ్ఞం యజ్ఞేనైవోపజుహ్వతి ॥
4.26	శ్రోత్రాదీనీంద్రియాణ్యన్యే సంయమాగ్నిషు జుహ్వతి ।
	శబ్దాదీన్ విషయానన్యే ఇంద్రియాగ్నిషు జుహ్వతి ॥
4.27	సర్వాణీంద్రియకర్మాణి ప్రాణకర్మాణి చాపరే । 
	ఆత్మసంయమయోగాగ్నౌ జుహ్వతి జ్ఞానదీపితే ॥
4.28	ద్రవ్యయజ్ఞాస్తపోయజ్ఞాః యోగయజ్ఞ స్తథాఽపరే । 
	స్వాధ్యాయజ్ఞానయజ్ఞాశ్చ యతయ స్సంశితవ్రతాః ॥
4.29	అపానే జుహ్వతి ప్రాణం ప్రాణేఽపానం తథాఽపరే । 
	ప్రాణాపానగతీ రుధ్వా ప్రాణాయామ పరాయణాః ॥
4.30	అపరే నియతాహారాః ప్రాణాన్ ప్రాణేషు జుహ్వతి । 
	సర్వేఽప్యేతే యజ్ఞవిదః యజ్ఞక్షపితకల్మషాః
4.31	యజ్ఞశిష్టామృతభుజః యాంతి బ్రహ్మ సనాతనమ్ । 
	నాయం లోకోఽస్త్య​యజ్ఞస్య కుతోఽన్యః కురుసత్తమ! ॥ 
4.32	ఏవం బహువిధా యజ్ఞాః వితతా బ్రహ్మణో ముఖే । 
	కర్మజాన్ విద్ధి తాన్ సర్వాన్ ఏవం జ్ఞాత్వా విమోక్ష్యసే ॥ 
4.33	శ్రేయాన్ ద్రవ్యమయాద్యజ్ఞాత్ జ్ఞానయజ్ఞః పరంతప! । 
	సర్వం కర్మాఖిలం పార్థ! జ్ఞానే పరిసమాప్యతే ॥
4.34	తద్విద్ది ప్రణిపాతేన పరిప్రశ్నే న సేవయా ।
	ఉపదేక్ష్యంతి తే జ్ఞానం జ్ఞానినస్తత్త్వదర్శినః ॥
4.35	యజ్ జ్ఞాత్వా న పునర్మోహం ఏవం యాస్యసి పాండవ! । 
	యేన భూతాన్యశేషేణ ద్రక్ష్యస్యాత్మన్యధో మయి ।
4.36	అపి చేదసి పాపేభ్యః సర్వేభ్యః పాపకృత్తమః । 
	సర్వం జ్ఞానప్లవేనైవ వృజినం సంతరిష్యసి ॥
4.37	యథైధాంసి సమిద్ధోఽగ్నిః భస్మసాత్కురుతేఽర్జున । 
	జ్ఞానాగ్ని స్సర్వకర్మాణి భస్మసాత్కురుతే తథా ॥ 
4.38	న హి జ్ఞానేన సదృశం పవిత్రమిహ విద్యతే । 
	తత్స్వయం యోగసంసిద్ధః కాలేనాత్మని విందతి ॥ 
4.39	శ్రద్ధావాన్ లభతే జ్ఞానం తత్పరః సంయతేంద్రియః । 
	జ్ఞానం లబ్ధ్వా పరాం శాంతిం అచిరేణాధిగచ్ఛతి ॥
4.40	అజ్ఞశ్చాశ్రద్ధధానశ్చ సంశయాత్మా వినశ్యతి । 
	నాయం లోకోఽస్తి న పరః న సుఖం సంశయాత్మనః ॥
4.41	యోగసన్న్యస్త కర్మాణం జ్ఞానసంఛిన్నసంశయమ్ । 
	ఆత్మవంతం న కర్మాణి నిబధ్నంతి ధనంజయ! ॥
4.42	తస్మాదజ్ఞానసంభూతంహృత్‍స్థం జ్ఞానాసినాఽఽత్మనః । 
	ఛిత్వైనం సంశయం యోగం ఆతిష్టోత్తిష్ఠ భారత! ॥
5.1	అర్జున ఉవాచ​:
	సన్న్యాసం కర్మణాం కృష్ణ! పునర్యోగం చ శంససి । 
	యఛ్ఛ్రేయ​ ఏతయోరేకం తన్మే బ్రూహి సునిశ్చితమ్ ॥
5.2	శ్రీ భగవానువాచః
	సన్న్యాసః కర్మయోగశ్చ నిశ్రేయసకరావుభౌ ।
	తయోస్తు కర్మసన్న్యాసాత్ కర్మయోగో విశిష్యతే ॥
5.3	జ్ఞేయ స్స నిత్యసన్న్యాసీ యో న ద్వేష్టి న కాంక్షతి । 
	నిర్ద్వంద్వో హి మహాబాహో! సుఖం బంధాత్ప్రముచ్యతే ॥ 
5.4	సాంఖ్యయోగౌ పృథగ్బాలాః ప్రవదంతి న పండితాః । 
	ఏకమప్యాస్థిత స్సమ్యక్ ఉభయోర్విందతే ఫలమ్ ॥
5.5	యత్సాంఖ్యైః ప్రాప్యతే స్థానం తద్యోగైరపి గమ్యతే । 
	ఏకం సాంఖ్యం చ యోగం చ యః పశ్యతి స పశ్యతి ॥
5.6	సన్న్యాసస్తు మహాబాహో! దుఃఖమాప్తుమయోగతః । 
	యోగయుక్తో మునిర్రహ్మ నచిరేణాధిగచ్ఛతి ॥
5.7	యోగయుక్తో విశుద్ధాత్మా విజితాత్మాజితేంద్రియః । 
	సర్వభూతాత్మభూతాత్మా కుర్వన్నపి న లిప్యతే ॥
5.8	నైవ కించిత్ కరోమీతి యుక్తో మన్యేత తత్త్వవిత్ । 
	పశ్యన్ శృణ్వన్ స్పృశన్ జిఘ్రన్ అశ్నన్ గచ్ఛన్ స్వపన్ శ్వసన్॥
5.9	ప్రలపన్ విసృజన్ గృష్ణన్ ఉన్మిషన్ నిమిషన్నపి । 
	ఇంద్రియాణీంద్రియార్థేషు వర్తంత ఇతి ధారయన్ ॥
5.10	బ్రహ్మణ్యాధాయ కర్మాణి సంగం త్యక్త్వా కరోతి యః । 
	లిప్యతే న స పాపేన పద్మపత్రమివాంభసా ॥
5.11	కాయేన మనసా బుద్ధ్యా కేవలైరింద్రియైరపి । 
	యోగినః కర్మ కుర్వంతి సంగం త్యక్త్వాత్మశుద్ధయే ॥ 
5.12	యుక్తః కర్మఫలం త్యక్త్వా శాంతి మాప్నోతి నైష్ఠికీమ్ । 
	అయుక్తః కామకారేణ ఫలే సక్తో నిబధ్యతే ॥
5.13	సర్వకర్మాణి మనసా సన్న్యస్యాస్తే సుఖం వశీ । 
	నవద్వారే పురే దేహీ నైవ కుర్వన్న కారయన్ ॥
5.14	న కర్తృత్వం న కర్మాణి లోకస్య సృజతి ప్రభుః । 
	న కర్మఫలసంయోగం స్వభావస్తు ప్రవర్తతే ॥
5.15	నాదత్తే కస్యచిత్ పాపం న చైవ సుకృతం విభుః । 
	అజ్ఞానేనావృతం జ్ఞానం తేన ముహ్యంతి జంతవః ॥
5.16	జ్ఞానేన తు తదజ్ఞానం యేషాం నాశితమాత్మనః । 
	తేషామాదిత్యవజ్ జ్ఞానం ప్రకాశయతి తత్పరమ్ ॥
5.17	తద్బుద్ధయస్తదాత్మానః తన్నిష్ఠాస్తత్పరాయణాః । 
	గచ్ఛంత్యపునరావృత్తిం జ్ఞాననిర్ధూతకల్మషాః ॥
5.18	విద్యావినయసంపన్నే బ్రాహ్మణే గవి హస్తిని । 
	శుని చైవ శ్వపాకే చ పండితా స్సమదర్శినః ॥
5.19	ఇహైవ తైర్జిత స్సర్గః యేషాం సామ్యే స్థితం మనః । 
	నిర్దోషం హి సమం బ్రహ్మ తస్మాద్భహ్మణి తే స్థితాః ॥
5.20	న ప్రహృష్యేత్రియం ప్రాప్య నోద్విజేత్ప్రాప్య​ చాప్రియమ్ । 
	స్థిరబుద్ధిరసమ్మూఢః బ్రహ్మవిద్రృహ్మణి స్థితః
5.21	బాహ్యస్పర్శేష్వసక్తాత్మా విందత్యాత్మని యత్సుఖమ్ । 
	స బ్రహ్మయోగయుక్తాత్మా సుఖమక్షయమశ్నుతే ॥
5.22	యే హి సంస్పర్శజా భోగాః దుఃఖయోనయ ఏవ తే ।
	ఆద్యంతవంతః కౌంతేయ! న తేషు రమతే బుధః ॥
5.23	శక్నోతీ హైవ యస్సోడుం ప్రాక్శరీర విమోక్షణాత్ 
	కామక్రోధోద్భవం వేగం స యుక్త స్స సుఖీ నరః ॥
5.24	యో‍ఽ౦తస్సుఖోఽ౦తరారామః తథాఽ౦తర్జ్యోతిరేవ యః 
	స యోగీ బ్రహ్మనిర్వాణం బ్రహ్మభూతోఽధిగచ్ఛతి ॥
5.25	లభంతే బ్రహ్మనిర్వాణం ఋషయః క్షీణకల్మషాః ।
	ఛిన్నద్వైధా యతాత్మానః సర్వభూతహితే రతాః ॥
5.26	కామక్రోధ వియుక్తానాం యతీనాం యతచేతసామ్ । 
	అభితో బ్రహ్మనిర్వాణం వర్తతే విదితాత్మనామ్  ॥
5.27	స్పర్శాన్ కృత్వా బహిర్భాహ్యాన్ చక్షుశ్చైవాంతరే భ్రువోః । 
	ప్రాణాపానౌ సమౌ కృత్వా నాసాభ్యంతరచారిణా ।
5.28	యతేంద్రియ మనోబుద్ధిః మునిర్మోక్షపరాయణః । 
	విగతేచ్ఛా భయక్రోధః య స్సదా ముక్త ఏవ సః ॥
5.29	భోక్తారం యజ్ఞ తపసాం సర్వలోక మహేశ్వరమ్ । 
	సుహృదం సర్వభూతానాం జ్ఞాత్వా మాం శాంతి మృచ్ఛతి ।
6.1	శ్రీ భగవానువాచః
	అనాశ్రితః కర్మఫలం కార్యం కర్మ కరోతియః ।
	స సన్న్యాసీ చ యోగీ చ న నిరగ్నిర్నచాక్రియః ॥
6.2	యం సన్న్యాసమితి ప్రాహుః యోగం తం విద్ధి పాండవ! । 
	న హ్యసన్న్యస్త సంకల్పః యోగీ భవతి కశ్చన ॥
6.3	ఆరురుక్షోర్మునేర్యోగం కర్మ కారణముచ్యతే । 
	యోగారూఢస్య తస్యైవ శమః కారణముచ్యతే ॥
6.4	యదా హి నేంద్రియార్థేషు న కర్మస్వనుషజ్జతే । 
	సర్వసంకల్పసన్న్యాసీ యోగారూఢస్తదోచ్యతే ॥
6.5	ఉద్ధరేదాత్మనాఽఽత్మానం నాత్మానమవసాదయేత్ 
	ఆత్మైవ హ్యాత్మనో బంధుః ఆత్మైవ రిపురాత్మనః ॥
6.6	బంధురాత్మాఽత్మనస్తస్య యేనాత్మైవాత్మనా జితః । 
	అనాత్మనస్తు శత్రుత్వే వర్తేతాత్మైవ శత్రువత్ ॥
6.7	జితాత్మనః ప్రశాంతస్య పరమాత్మా సమాహితః । 
	శీతోష్ణ సుఖదుఃఖేషు తథా మానాపమానయోః ॥
6.8	జ్ఞానవిజ్ఞానతృష్టాత్మా కూటస్థో విజితేంద్రియః । 
	యుక్త ఇత్యుచ్యతే యోగీ సమలోష్టాశ్మ కాంచనః ॥
6.9	సుహృన్మిత్రార్యుదాసీన మధ్యస్థ ద్వేష్య బంధుషు । 
	సాధుష్వపి చ పాపేషు సమబుద్ధి ర్విశిష్యతే ॥
6.10	యోగీ యుంజీత సతతం ఆత్మానం రహసి స్థితః । 
	ఏకాకీ యతచిత్తాత్మా నిరాశీరపరిగ్రహః ॥
6.11	శుచౌ దేశే ప్రతిష్ఠాప్య స్థిరమాసనమాత్మనః । 
	నాత్యుచ్ఛితం నాతినీచం చైలాజినకుశోత్తరమ్ ॥
6.12	తతైకాగ్రం మనః కృత్వా యతచిత్తేంద్రియక్రియః । 
	ఉపవిశ్యాసనే యుంజ్యాత్ యోగమాత్మ విశుద్ధయే
6.13	సమం కాయశిరోగ్రీవం ధారయన్నచలం స్థిరః । 
	సంప్రేక్ష్య నాసికాగ్రం స్వం దిశశ్చానవలోకయన్ ॥
6.14	ప్రశాంతాత్మా విగతభీః బ్రహ్మచారివ్రతే స్థితః ।
	మనస్సంయమ్య మచ్చిత్తః యుక్త ఆసీత మత్సరః ॥
6.15	యుంజన్నేవం సదాఽఽత్మానం యోగీ నియతమానసః ।
	శాంతిం నిర్వాణపరమాం మత్సంస్థామధిగచ్ఛతి ॥
6.16	 నాత్యశ్నతస్తు యోగోఽస్తి నచైకాంతమనశ్నతః । 
	న చాతిస్వప్నశీలస్య జాగ్రతో నైవ చార్జున! ॥
6.17	యుక్తాహారవిహారస్య యుక్త చేష్టస్య కర్మసు! ।
	యుక్తస్వప్నావబోధస్య యోగో భవతి దుఃఖహా ॥
6.18	యదా వినియతం చిత్తం ఆత్మన్యేవావతిష్ఠతే । 
	నిస్స్పృహ స్సర్వకామేభ్యః యుక్త ఇత్యుచ్యతే తదా॥
6.19	యథా దీపో నివాతస్థః నేంగతే సోపమా స్మృతా । 
	యోగినో యతచిత్తస్య యుంజతో యోగమాత్మనః ॥
6.20	యత్రోపరమతే చిత్తం నిరుద్ధం యోగసేవయా ।
	యత్ర చైవాత్మనాఽఽత్మానం పశ్యన్నాత్మని తుష్యతి ॥
6.21	సుఖమాత్యంతికం యత్తత్ బుద్ధిగ్రాహ్యమతీంద్రియమ్ ।
	వేత్తి యత్ర న చైవాయం స్థితశ్చలతి తత్త్వతః ॥
6.22	యం లబ్ధ్వా చాపరం లాభం మన్యతే నాధికం తతః । 
	యస్మిన్ స్థితో న దుఃఖేన గురుణాఽపి విచాల్యతే ॥
6.23	తం విద్యాద్దుఃఖసంయోగ వియోగం యోగసంజ్ఞితమ్ । 
	స నిశ్చయేన యోక్తవ్యః యోగోఽనిర్విణ్ణచేతసా ॥
6.24	సంకల్పప్రభవాన్ కామాన్ త్యక్త్వా సర్వానశేషతః I
	మనసైవేంద్రియగ్రామం వినియమ్య సమంతతః ॥
6.25	శనై శ్శనైరుపరమేత్ బుద్ధ్యా ధృతిగృహీతయా ।
	ఆత్మసంస్థం మనః కృత్వా న కించిదపి చింతయేత్ ॥
6.26	 యతో యతో నిశ్చరతి మనశ్చంచల మస్థిరమ్ । 
	తతస్తతో నియమ్యైతత్ ఆత్మన్యేవ వశం నయేత్ ॥
6.27	 ప్రశాంతమనసం హ్యేనం యోగినం సుఖముత్తమమ్ । 
	ఉపైతి శాంతరజనం బ్రహ్మభూత మకల్మషమ్ ॥ 
6.28	యుంజన్నేవం సదా ఽఽత్మానం యోగీ విగతకల్మషః । 
	సుఖేన బ్రహ్మసంస్పర్శం అత్యంతం సుఖమశ్నుతే ॥
6.29	సర్వభూతస్థమాత్మానం సర్వభూతాని చాత్మని । 
	ఈక్షతే యోగయుక్తాత్మా సర్వత్ర సమదర్శనః ॥
6.30	యో మాం పశ్యతి సర్వత్ర సర్వం చ మయి పశ్యతి । 
	తస్యాహం న ప్రణశ్యామి స చ మే న ప్రణశ్యతి ॥
6.31	సర్వభూతస్థితం యో మాం భజత్యేకత్వమాస్థితః ।
	సర్వథా వర్తమానోఽపి స యోగీ మయి వర్తతే ॥
6.32	ఆత్మాపమ్యేన సర్వత్ర సమం పశ్యతి యోఽర్జున! । 
	సుఖం వా యది వా దుఃఖం స యోగీ పరమో మతః ॥
6.33	అర్జున ఉవాచ​:
	యోఽయం యోగస్త్వయా ప్రోక్తః సామ్యేన మధుసూదన!।
	 ఏతస్యాహం న పశ్యామి చంచలత్వాతిృతిం స్థిరామ్ ॥
6.34	చంచలం హి మనః కృష్ణ! ప్రమాథి బలవద్దృఢమ్ ।
	తస్యాహం నిగ్రహం మన్యే వాయోరివ సుదుష్కరమ్
6.35	శ్రీ భగవానువాచః
	అసంశయం మహాబాహో! మనో దుర్నిగ్రహం చలమ్ । 
	అభ్యాసేన తు కౌంతేయ వైరాగ్యేణ చ గృహ్యతే ।
6.36	అసంయతాత్మనా యోగః దుష్ప్రప ఇతి మే మతిః । 
	వశ్యాత్మనా తు యతతా శక్యోఽవాప్తుముపాయతః ॥
6.37	అర్జున ఉవాచ​:
	అయతి శ్రద్ధయోపేతః యోగా చ్చలిత మానసః । 
	అప్రాప్య యోగసంసిద్ధిం కాం గతిం కృష్ణ! గచ్ఛతి 
6.38	కచ్చిన్నో భయవిభ్రష్టః ఛిన్నా భ్రమివ నశ్యతి । 
	అప్రతిష్ఠో మహాబాహో! విమూఢా బ్రహ్మణః పథి ।
6.39	ఏతన్మే సంశయం కృష్ణ! ఛేత్తు మర్హస్యశేషతః । 
	త్వదన్య స్సంశయస్యాస్య ఛేత్తా న హ్యుపపద్యతే ॥
6.40	శ్రీ భగవానువాచః
	పార్థ! నైవేహ నాముత్ర వినాశస్తస్య విద్యతే । 
	న హి కల్యాణకృత్కశ్చిత్ దుర్గతిం తాత! గచ్ఛతి ॥
6.41	ప్రాప్య పుణ్యకృతాం లోకాన్ ఉషిత్వా శాశ్వతీ స్సమాః । 
	శుచీనాం శ్రీమతాం గేహే యోగభ్రష్టోఽభిజాయతే ॥
6.42	అథవా యోగినామేవ కులే భవతి ధీమతామ్ ।
	ఏతద్ది దుర్లభతరం లోకే జన్మ యదీదృశమ్ ॥
6.43	 తత్ర తం బుద్ధిసంయోగం లభతే పౌర్వదేహికమ్ । 
	యతతే చ తతో భూయః సంసిద్ధా కురునందన ॥
6.44	పూర్వాభ్యాసేన తేనైవ ప్రియతే హ్యవశో పి సః । 
	జిజ్ఞాసురపియోగస్య శబ్దబ్రహ్మాతివర్తతే ॥
6.45	ప్రయత్నాద్యతమానస్తు యోగీ సంశుద్ధకిల్బిషః ।
	అనేకజన్మ సంసిద్ధః తతో యాతి పరాం గతిమ్ ॥
6.46	తపస్విభ్యోఽధికో యోగీ జ్ఞానిభ్యోఽపి మతోఽధికః । 
	కర్మిభ్యశ్చాధికో యోగీ తస్మాద్యోగీ భవార్జున! ॥
6.47	యోగినామపి సర్వేషాం మద్దతేనాంతరాత్మనా! 
	శ్రద్ధావాన్ భజతే యో మాం స మే యుక్తతమో మతః ॥
7.1	శ్రీభగవానువాచ​:
	మయ్యాసక్తమనాః పార్థ! యోగం యుంజన్ మదాశ్రయః । 
	అసంశయం సమగ్రం మాం యథా జ్ఞాస్యసి తచ్ఛృణు ॥
7.2	జ్ఞానం తేఽహం సవిజ్ఞానం ఇదం వక్ష్యామ్యశేషతః । 
	యజ్ఞా జ్ఞాత్వా నేహ భూయోఽన్యత్ జ్ఞాతవ్య మవశిష్యతే 
7.3	మనుష్యాణాం సహస్రేషు కశ్చిద్యతతి సిద్ధయే ।
	యతతామపి సిద్ధానాం కశ్చిన్మాం వేత్తి తత్త్వతః ॥
7.4	భూమిరాపోఽనలో వాయుః ఖం మనో బుద్ధిరేవ చ । 
	అహంకార ఇతీయం మే భిన్నా ప్రకృతిరష్టధా ॥
7.5	అపరేయ మితస్త్వన్యాం ప్రకృతిం విద్ధి మే పరామ్ । 
	జీవభూతాం మహాబాహో! యయేదం ధార్యతే జగత్ ॥
7.6	ఏతద్యోనీని భూతాని సర్వాణీత్యుపధారయ । 
	అహం కృత్స్నస్య జగతః ప్రభవః ప్రలయస్తథా ॥
7.7	మత్తః పరతరం నాన్యత్ కించిదస్తి ధనంజయ! ।
	మయి సర్వమిదం ప్రోతం సూత్రే మణిగణా ఇవ ॥
7.8	రసోఽహమప్సు కౌంతేయ! ప్రభాఽస్మి శశిసూర్యయోః । 
	ప్రణవ స్సర్వవేదేషు శబ్దః ఖే పౌరుషం నృషు ॥
7.9	పుణ్యో గంధః పృథివ్యాం చ తేజశ్చాస్మి విభావసౌ । 
	జీవనం సర్వభూతేషు తపశ్చాస్మి తపస్విషు ॥
7.10	బీజం మాం సర్వభూతానాం విద్ది పార్థ! సనాతనమ్ । 
	బుద్ధిర్బుద్ధిమతామస్మి తేజస్తేజస్వినామహమ్ ॥
7.11	బలం బలవతాం చాహం కామరాగవివర్జితమ్ । 
	ధర్మావిరుద్ధో భూతేషు కామోఽస్మి భరతర్షభ॥
7.12	యే చైవ సాత్త్వికా భావాః రాజసా స్తామసాశ్చయే । 
	మత్త ఏవేతి తాన్విద్ధి న త్వహం తేషు తే మయి ॥
7.13	త్రిభిర్గుణమయైర్భావైః ఏభి స్సర్వమిదం జగత్ । 
	మోహితం నాభిజానాతి మామేభ్యః పరమవ్యయమ్ ॥
7.14	దైవీ హ్యేషా గుణమయీ మమ మాయా దురత్యయా । 
	మామేవ యే ప్రపద్యంతే మాయామేతాం తరంతి తే ॥
7.15	న మాం దుష్కృతినో మూఢాః ప్రపద్యంతే నరాధమాః । 
	మాయయాఽపహృతజ్ఞానాః ఆసురం భావమాశ్రితాః ॥
7.16	చతుర్విధా భజంతే మాం జనా స్సుకృతినోఽర్జున! । 
	ఆర్తో జిజ్ఞాసురర్థార్థీ జ్ఞానీ చ భరతర్షభ! ॥
7.17	తేషాం జ్ఞానీ నిత్యయుక్తః ఏక భక్తిర్విశిష్యతే ।
	ప్రియో హి జ్ఞానినోఽత్యర్థం అహం స చ మమ ప్రియః ॥ 
7.18	ఉదారా స్సర్వ ఏవైతే జ్ఞానీ త్వాత్మైవ మే మతమ్ । 
	ఆస్థిత స్స హి యుక్తాత్మా మామేవానుత్తమాం గతిమ్ ॥
7.19	బహూనాం జన్మనామంతే జ్ఞానవాన్ మాం ప్రపద్యతే ।
	వాసుదేవ స్సర్వమితి స మహాత్మా సుదుర్లభః  ॥ 
7.20	కామైస్తై స్తైర్హృతజ్ఞానాః ప్రపద్యంతేఽన్యదేవతాః ।
	తం తం నియమమాస్థాయ ప్రకృత్యా నియతా స్స్వయా ॥
7.21	యో యో యాంయాంతనుం భక్తః శ్రద్ధయాఽర్చితుమిచ్ఛతి। 
	తస్య తస్యాచలాం శ్రద్ధాం తామేవ విదధామ్యహమ్ ॥
7.22	స తయా శ్రద్ధయా యుక్తః తస్యారాధన మీహతే । 
	లభతే చ తతః కామాన్ మయైవ విహితాన్ హి తాన్ ॥
7.23	అంతవత్తు ఫలం తేషాం తద్భవత్యల్పమేధసామ్ । 
	దేవాన్ దేవయజో యాంతి మద్భక్తా యాంతి మామపి ॥
7.24	 అవ్యక్తం వ్యక్తిమాపన్నం మన్యంతే మామబుద్ధయః ।
	పరం భావమజానంతః మమావ్యయమనుత్తమమ్ ॥
7.25	నాహం ప్రకాశ స్సర్వస్య యోగమాయా సమావృతః । 
	మూఢోఽయం నాభిజానాతి లోకో మామజమవ్యయమ్ ॥
7.26	వేదాహం సమతీతాని వర్తమానాని చార్జున! ।
	భవిష్యాణి చ భూతాని మాం తు వేద న కశ్చన ॥
7.27	ఇచ్ఛాద్వేషసముత్థేన ద్వంద్వమోహేన భారత! । 
	సర్వభూతాని సమ్మోహం సర్గే యాంతి పరంతప! ॥
7.28	 యేషాం త్వంతగతం పాపం జనానాం పుణ్యకర్మణామ్ । 
	తే ద్వంద్వమోహనిర్ముక్తాః భజంతే మాం దృఢవ్రతాః ॥
7.29	జరామరణ మోక్షాయ మామాశ్రిత్య యతంతి యే ।
	తే బ్రహ్మ తద్విదుః కృత్స్నం అధ్యాత్మం కర్మ చాఖిలమ్ ॥
7.30	 సాధిభూతాధిదైవం మాం సాధియజ్ఞం చ యే విదుః  ।
	ప్రయాణకాలేఽపి చ మాం తే విదుర్యుక్తచేతసః ॥
8.1	అర్జున ఉవాచ​:
	కిం తద్బ్రహ్మ​ కిమధ్యాత్మం కిం కర్మ పురుషోత్తమ! । 
	అధిభూతం చ కిం ప్రోక్తం అధిదైవం కిముచ్యతే ॥
8.2	అధియజ్ఞః కథం కోఽత్ర దేహేఽస్మిన్ మధుసూదన!। 
	ప్రయాణకాలే చ కథం జ్ఞేయోఽసి నియతాత్మభిః ॥
8.3	శ్రీభగవానువాచ​:
	అక్షరం బ్రహ్మ పరమం స్వభావోఽధ్యాత్మముచ్యతే 
	భూతభావోద్భవకరః విసర్గః కర్మ సంజ్ఞితః ॥
8.4	అధిభూతం క్షరో భావః పురుషశ్చాధిదైవతమ్ । 
	అధియజ్ఞోఽహమేవాత్ర దేహే దేహభృతాం వర! ॥
8.5	అంతకాలే చ మామేవ స్మరన్ ముక్త్వా కలవరమ్ । 
	యః ప్రయాతి స మద్భావం యాతి నాస్త్యత్ర సంశయః ॥
8.6	యం యం వాఽపి స్మరన్ భావం త్యజత్యంతే కలవరమ్ । 
	తం తమేవైతి కౌంతేయ సదా తద్భావభావితః ॥
8.7	తస్మాత్సర్వేషు కాలేషు మామనుస్మర యుధ్య చ । 
	మయ్యర్పిత మనోబుద్ధిః మామేవైష్యస్యసంశయః ॥
8.8	అభ్యాసయోగయుక్తేన చేతసా నాన్యగామినా । 
	పరమం పురుషం దివ్యం యాతి పార్థానుచింతయన్ ॥
8.9	కవిం పురాణమనుశాసితారం
	అణోరణీయాంసమనుస్మరేద్యః ।
	సర్వస్య ధాతారమచింత్యరూపం 
	ఆదిత్యవర్ణం తమసః పరస్తాత్ ॥
8.10	ప్రయాణకాలే మనసాఽచలేన 
	భక్త్యా యుక్తో యోగబలేన చైవ । 
	భ్రువోర్మధ్యే ప్రాణమావేశ్య సమ్యక్ 
	సతం పరం పురుషముపైతి దివ్యమ్ ॥
8.11	యదక్షరం వేదవిదో వదంతి 
	విశంతి యద్యతయో వీతరాగాః । 
	యదిచ్ఛంతో బ్రహ్మచర్యం చరంతి 
	తత్తే పదం సంగ్రహేణ ప్రవక్ష్యే ॥
8.12	సర్వద్వారాణి సంయమ్య మనో హృది నిరుధ్యచ । 
	మూర్ధ్న్యాధాయాత్మనః ప్రాణం ఆస్థితో యోగధారణామ్ ॥
8.13	ఓమిత్యేకాక్షరం బ్రహ్మ వ్యాహరన్ మామనుస్మరన్ ।
	యః ప్రయాతి త్యజన్ దేహం స యాతి పరమాం గతిమ్ ॥
8.14	అనన్యచేతా స్సతతం యో మాం స్మరతి నిత్యశః । 
	తస్యాహం సులభః పార్థ! నిత్యయుక్తస్య యోగినః ॥ 
8.15	మాముపేత్య పునర్జన్మ దుఃఖాలయ మశాశ్వతమ్ । 
	నాప్నువంతి మహాత్మానః సంసిద్ధిం పరమాం గతాః ॥ 
8.16	ఆబ్రహ్మభువనాల్లోకాః పునరావర్తినోఽర్జున! । 
	మాముపేత్య తు కౌంతేయ! పునర్జన్మ న విద్యతే ।
8.17	సహస్రయుగ పర్యంతం అహర్యద్భహ్మణో విదుః । 
	రాత్రిం యుగ సహస్రాంతాం తేఽహోరాత్రవిదో జనాః ॥
8.18	అవ్యక్తాద్వ్యక్తయ స్సర్వాః ప్రభవంత్యహరాగమే ।
	రాత్ర్యాగమే ప్రలీయంతే తత్రైవావ్యక్త సంజ్ఞకే ॥
8.19	భూతగ్రామ స్స ఏవాయం భూత్వా భూత్వా ప్రలీయతే । 
	రాత్ర్యాగమేఽవశః పార్థ! ప్రభవత్యహరాగమే ॥
8.20	పరస్తస్మాత్తు భావోఽన్యః అవ్యక్తోఽవ్యక్తాత్సనాతనః । 
	యస్స సర్వేషు భూతేషు నశ్యత్సు న వినశ్యతి ॥
8.21	అవ్యక్తోఽక్షర ఇత్యుక్తః తమాహుః పరమాం గతిమ్ । 
	యం ప్రాప్య న నివర్తంతే తద్ధామ పరమం మమ ॥
8.22	పురుషస్స పరః పార్థ! భక్త్యా లభ్యస్త్వనన్యయా ।
	యస్యాంతస్థాని భూతాని యేన సర్వమిదం తతమ్ ॥
8.23	యత్ర కాలే త్వనావృత్తిం ఆవృత్తిం చైవ యోగినః । 
	ప్రయాతా యాంతి తం కాలం వక్ష్యామి భరతర్షభ! ॥ 
8.24	అగ్నిర్జ్యోతిరహ శ్శుక్లః షణ్మాసా ఉత్తరాయణమ్ । 
	తత్ర ప్రయాతా గచ్చంతి బ్రహ్మ బ్రహ్మవిదో జనాః ॥ 
8.25	ధూమో రాత్రిస్తథా కృష్ణః షణ్మాసా దక్షిణాయనమ్ । 
	తత్ర చాంద్రమసం జ్యోతిః యోగీ ప్రాప్య నివర్తతే ॥ 
8.26	శుక్లకృష్ణ గతి హ్యేతే జగత శ్శాశ్వతే మతే ।
	ఏకయా యాత్యనావృత్తిం అన్యయాఽఽవర్తతే పునః ॥ 
8.27	నైతే సృతీ పార్థ! జానన్ యోగీ ముహ్యతి కశ్చన । 
	తస్మాత్సర్వేషు కాలేషు యోగయుక్తో భవార్జున! ॥
8.28	వేదేషు యజ్ఞేషు తపస్సు చైవ 
	దానేషు యత్పుణ్యఫలం ప్రదిష్టమ్ I
	అత్యేతి తత్సర్వమిదం విదిత్వా 
	యోగీ పరం స్థానముపైతి చాద్యమ్ ॥
9.1	శ్రీభగవానువాచ​:
	ఇదం తు తే గుహ్యతమం ప్రవక్ష్యామ్యనసూయవే  ।
	జ్ఞానం విజ్ఞాన సహితం యజ్‍జ్ఞాత్వా మోక్ష్యసేఽశుభాత్॥
9.2	రాజవిద్యా రాజగుహ్యం పవిత్రమిదముత్తమమ్ । 
	ప్రత్యక్షావగమం ధర్మ్యం సు సుఖం కర్తుమవ్యయమ్ ॥ 
9.3	అశ్రద్ధధానాః పురుషాః ధర్మస్యాస్య పరంతప! 
	అప్రాప్య మాం నివర్తంతే మృత్యుసంసారవర్త్మని ॥
9.4	మయా తతమిదం సర్వం జగదవ్యక్తమూర్తినా ।  
	మత్సాని సర్వభూతాని న చాహం తేష్వవస్థితః
9.5	న చ మత్‌స్థాని భూతాని పశ్య మే యోగమైశ్వరమ్ । 
	భూతభృన్న చ భూతస్థః మమాత్మా భూతభావనః ॥
9.6	యథాఽఽకాశస్థితో నిత్యం వాయు స్సర్వత్రగో మహాన్ । 
	తథా సర్వాణి భూతాని మత్‍స్థానీత్యుపధారయ ॥
9.7	సర్వభూతాని కౌంతేయ! ప్రకృతిం యాంతి మామికామ్ । 
	కల్పక్షయే పునస్తాని కల్పాదౌ విసృజామ్యహమ్ ॥
9.8	ప్రకృతిం స్వామవష్టభ్య విసృజామి పునః పునః । 
	భూతగ్రామమిమం కృత్స్నం అవశం ప్రకృతేర్వశాత్ ॥
9.9	న చ మాం తాని కర్మాణి నిబధ్నంతి ధనంజయ! । 
	ఉదాసీనవదాసీనం అసక్తం తేషు కర్మసు ॥
9.10	మయాఽధ్యక్షేణ ప్రకృతిః సూయతే స చరాచరమ్ । 
	హేతునా నేన కౌంతేయ! జగద్విపరివర్తతే ॥
9.11	అవజానంతి మాం మూఢాః మానుషీం తనుమాశ్రితమ్ । 
	పరం భావమజానంతః మమ భూతమహేశ్వరమ్ ॥
9.12	మోఘాశా మోఘకర్మాణః మోఘజ్ఞానా విచేతసః । 
	రాక్షసీమాసురీం చైవ ప్రకృతిం మోహినీం శ్రితాః ॥
9.13	మహాత్మానస్తు మాం పార్థ! దైవీం ప్రకృతి మాశ్రితాః । 
	భజంత్యనన్యమనసః జ్ఞాత్వా భూతాది మవ్యయమ్
9.14	సతతం కీర్తయంతో మాం యతంతశ్చ దృఢవ్రతాః । 
	నమస్యంతశ్చ మాం భక్త్యా నిత్యయుక్తా ఉపాసతే ॥
9.15	జ్ఞానయజ్ఞేన చాప్యన్యే యజంతో మాముపాసతే । 
	ఏకత్వేన పృథక్త్వేన బహుధా విశ్వతోముఖమ్ ॥
9.16	అహం క్రతురహం యజ్ఞః స్వధాఽహ మహమౌషధమ్ । 
	మంత్రోఽహ మహమేవాజ్యం అహమగ్నిరహం హుతమ్ ॥
9.17	పితాఽహమస్య జగతః మాతా ధాతా పితామహః ।
	వేద్యం పవిత్రమోంకారః ఋక్సామ యజురేవ చ ॥
9.18	గతిర్భర్తా ప్రభుస్సాక్షీ నివాస శ్శరణం సుహృత్ । 
	ప్రభవః ప్రలయ స్స్థానం నిధానం బీజమవ్యయమ్
9.19	తపామ్యహమహం వర్షం నిగృహ్ణామ్యుత్సృజామి చ । 
	అమృతం చైవ మృత్యుశ్చ సదసచ్చాహమర్జున! II
9.20	త్రైవిద్యా మాం సోమపాః పూతపాపాః 
	యజ్ఞైరిష్ట్వా స్వర్గతిం ప్రార్థయంతే । 
	తే పుణ్యమాసాద్య సురేంద్రలోకం 
	అశ్నంతి దివ్యాన్ దివి దేవభోగాన్ ॥
9.21	తే తం భుక్త్వా స్వర్గలోకం విశాలం 
	క్షీణే పుణ్యే మర్త్యలోకం విశంతి ।
	ఏవం త్రయీధర్మమనుప్రపన్నాః 
	గతాగతం కామకామా లభంతే ॥
9.22	అనన్యాశ్చింతయంతో మాం యే జనాః పర్యుపాసతే । 
	తేషాం నిత్యాభియుక్తానాం యోగక్షేమం వహామ్యహమ్
9.23	యేఽప్యన్యదేవతా భక్తాః యజంతే శ్రద్ధయాన్వితాః । 
	తేఽపి మామేవ కౌంతేయ యజంత్య​విధిపూర్వకమ్ II
9.24	అహం హి సర్వయజ్ఞానాం భోక్తా చ ప్రభురేవ చ । 
	న తు మామభిజానంతి తత్త్వేనాతశ్చ్యవంతి తే ॥
9.25	యాంతి దేవవ్రతా దేవాన్ 
	పితౄన్ యాంతి పితృవ్రతాః । 
	భూతాని యాంతి భూతేజ్యాః 
	యాంతి మద్యాజినోఽ​పి మామ్ ॥
9.26	పత్రం పుష్పం ఫలం తోయం యో మే భక్త్యా ప్రయచ్ఛతి । 
	తదహం భక్త్యుపహృతం అశ్నామి ప్రయతాత్మనః ॥
9.27	యత్కరోషి యదశ్నాసి యజ్ఞుహోషి దదాసి యత్ । 
	యత్తపస్యసి కౌంతేయ! తత్కురుష్వ మదర్పణమ్ ॥
9.28	శుభాశుభఫలైరేవం మోక్ష్యసే కర్మబంధనైః । 
	సన్న్యాసయోగయుక్తాత్మా విముక్తో మాముపైష్యసి ॥
9.29	సమోఽహం సర్వభూతేషు న మే ద్వేష్యోఽస్తి న ప్రియః 
	యే భజంతి తు మాం భక్త్యా మయి తే తేషు చాప్యహమ్॥
9.30	అపి చేత్సుదురాచారః భజతే మామనన్యభాక్ । 
	సాధురేవ స మంతవ్యః సమ్యగ్ వ్యవసితో హి సః ॥
9.31	క్షిప్రం భవతి ధర్మాత్మా శశ్వచ్ఛాంతిం నిగచ్ఛతి । 
	కౌంతేయ! ప్రతిజానీహి న మే భక్తః ప్రణశ్యతి ॥
9.32	మాం హి పార్థ! వ్యపాశ్రిత్య యేం పి స్యుః పాపయోనయః । 
	స్త్రియో వైశ్యాస్తథా శూద్రాః తేఽపి యాంతి పరాం గతిమ్ ॥ 33. 
9.33	కిం పునర్బాహ్మణాః పుణ్యాః భక్తా రాజర్షయస్తథా । 
	అనిత్యమసుఖం లోకం ఇమం ప్రాప్య భజస్వ మామ్ ॥
9.34	మన్మనా భవ మద్భక్తః మద్యాజీ మాం నమస్కురు । 
	మామేవైష్యసి యుక్వైవం ఆత్మానం మత్పరాయణః ॥
10.1	శ్రీభగవానువాచ​:
	భూయ ఏవ మహాబాహో! శృణు మే పరమం వచః । 
	యత్తేఽహం ప్రీయమాణాయ వక్ష్యామి హితకామ్యయా ॥
10.2	న మే విదు స్సురగణాః ప్రభవం న మహర్షయః । 
	అహమాదిర్హి దేవానాం మహర్షీణాం చ సర్వశః ॥
10.3	యో మామజమనాదిం చ వేత్తి లోకమహేశ్వరమ్ । 
	అసమ్మూఢ స్స మర్త్యేషు సర్వపాపైః ప్రముచ్యతే ॥
10.4	బుద్ధిర్ జ్ఞాన మసమ్మోహః క్షమా సత్యం దమ శ్శమః । 
	సుఖం దుఃఖం భవోఽభావః భయం చాభయమేవ చ ॥
10.5	అహింసా సమతా తుష్టిః తపో దానం యశోఽయశః । 
	భవంతి భావా భూతానాం మత్త ఏవ పృథగ్విధాః ॥
10.6	మహర్షయ స్సప్త పూర్వే చత్వారో మనవస్తథా ।
	మద్భావా మానసా జాతాః యేషాం లోక ఇమాః ప్రజాః ॥
10.7	ఏతాం విభూతిం యోగం చ మమ యో వేత్తి తత్త్వతః । 
	సోఽవికంపేన యోగేన యుజ్యతే నాత్ర సంశయః ॥
10.8	అహం సర్వస్య ప్రభవః మత్తస్సర్వం ప్రవర్తతే
	ఇతి మత్వా భజంతే మాం బుధా భావసమన్వితాః ॥
10.9	మచ్చిత్తా మద్దత ప్రాణాః బోధయంతః పరస్పరమ్ । 
	కథయంతశ్చ మాం నిత్యం తుష్యంతి చ రమంతి చ ॥
10.10	తేషాం సతతయుక్తానాం భజతాం ప్రీతిపూర్వకమ్ । 
	దదామి బుద్ధియోగం తం యేన మాముపయాంతి తే ॥
10.11	తేషామేవానుకంపార్థం అహమజ్ఞానజం తమః । 
	నాశయామ్యాత్మభావస్థః జ్ఞానదీపేన భాస్వతా ॥
10.12	అర్జున ఉవాచ​:
	పరం బ్రహ్మ పరం ధామ పవిత్రం పరమం భవాన్ । 
	పురుషం శాశ్వతం దివ్యం ఆదిదేవమజం విభుమ్ ॥
10.13	ఆహుస్వామృషయ స్సర్వే దేవర్షిర్నారదస్తథా । 
	అసితో దేవలో వ్యాసః స్వయం చైవ బ్రవీషి మే ॥
10.14	సర్వమేత దృతం మన్యే యన్మాం వదసి కేశవ! 
	న హి తే భగవన్! వ్యక్తిం విదుర్దేవా న దానవాః ॥
10.15	స్వయమేవాత్మనాఽఽత్మానం వేత త్వం పురుషోత్తమ! । 
	భూతభావన! భూతేశ! దేవ దేవ! జగత్పతే! ॥
10.16	వక్తుమర్హస్యశేషేణ దివ్యా హ్యాత్మవిభూతయః । 
	యాభి ర్విభూతిభిర్లోకాన్ ఇమాంస్త్వం వ్యాప్య తిష్ఠసి ॥
10.17	కథం విద్యామహం యోగిన్ త్వాం సదా పరిచింతయన్ । 
	కేషు కేషు చ భావేషు చింత్యోఽసి భగవన్! మయా ॥
10.18	విస్తరేణాత్మనో యోగం విభూతిం చ జనార్దన! 
	భూయః కథయ తృప్తిర్హి శృణ్వతో నాస్తి మేఽమృతమ్ ॥ 
10.19	శ్రీభగవానువాచ​:
	హంత తే కథయిష్యామి దివ్యాహ్యాత్మవిభూతయః । 
	ప్రాధాన్యతః కురుశ్రేష్ఠ! నాస్త్యంతో విస్తరస్య మే ॥
10.20	అహమాత్మా గుడాకేశ! సర్వభూతాశయస్థితః । 
	అహమాదిశ్చ మధ్యం చ భూతానామంత ఏవ చ ॥
10.21	ఆదిత్యానామహం విష్ణుః జ్యోతిషాం రవిరంశుమాన్ । 
	మరీచిర్మరుతామస్మి నక్షత్రాణా మహం శశీ ॥
10.22	వేదానాం సామవేదోఽస్మి దేవానామస్మి వాసవః । 
	ఇంద్రియాణాం మనశ్చాస్మి భూతానామస్మి చేతనా ॥ 
10.23	రుద్రాణాం శంకరశ్చాస్మి విత్తేశో యక్షరక్షసామ్ । 
	వసూనాం పావకశ్చాస్మి మేరు శ్శిఖరిణా మహమ్ ।
10.24	పురోధసాం చ ముఖ్యం మాం విద్ధి పార్థ! బృహస్పతిమ్ । 
	సేనానీనామహం స్కందః సరసామస్మి సాగరః ॥
10.25	మహర్షీణాం భృగురహం గిరామస్మ్యేకమక్షరమ్ । 
	యజ్ఞానాం జపయజ్ఞోఽస్మి స్థావరాణాం హిమాలయః ॥
10.26	అశ్వత్థ స్సర్వవృక్షాణాం దేవర్షీణాం చ నారదః ।
	గంధర్వాణాం చిత్రరథః సిద్ధానాం కపిలో మునిః ॥
10.27	ఉచ్చైశ్రవసమశ్వానాం విద్ధి మామమృతోద్భవమ్ I
	ఐరావతం గజేంద్రాణాం నరాణాం చ నరాధిపమ్ ॥ 
10.28	ఆయుధానా మహం వజ్రం ధేనూనామస్మి కామధుక్ । 
	ప్రజనశ్చాస్మి కందర్పః సర్పాణామస్మి వాసుకిః ॥
10.29	అనంతశ్చాస్మి నాగానాం వరుణో యాదసామహమ్ I
	పితౄణామర్యమా చాస్మి యమ స్సంయమతామహమ్ ॥
10.30	ప్రహ్లాదశ్చాస్మి దైత్యానాం కాలః కలయతామహమ్ । 
	మృగాణాం చ మృగేంద్రోఽహం వైనతేయశ్చ పక్షిణామ్॥
10.31	పవనః పవతామస్మి రామశ్శస్త్రభృతామహమ్ । 
	ఝషాణాం మకరశ్చాస్మి ప్రోతసామస్మి జాహ్నవీ
10.32	సర్గాణామాదిరంతశ్చ మధ్యం చైవాహమర్జున! । 
	అధ్యాత్మవిద్యా విద్యానాం వాదః ప్రవదతామహమ్ ॥
10.33	అక్షరాణామకారోఽస్మి ద్వంద్వ స్సామాసికస్య చ ।
	అహమేవాక్షయః కాలః ధాతాఽహం విశ్వతోముఖః ॥
10.34	మృత్యు స్సర్వహరశ్చాహం ఉద్భవశ్చ భవిష్యతామ్ । 
	కీర్తి శ్శ్రీర్వాక్ఛ​​ నారీణాం స్మృతిర్మేధా ధృతిః క్షమా ॥
10.35	బృహత్సామ తథా సామ్నాం గాయత్రీ ఛందసామహమ్ ।
	మాసానాం మార్గశీర్షోఽహం ఋతూనాం కుసుమాకరః ॥
10.36	ద్యూతం ఛలయతామస్మి తేజస్తేజస్వినామహమ్ ।
	జయోఽస్మి వ్యవసాయోఽస్మి సత్త్వం సత్త్వవతామహమ్ ॥ 
10.37	వృష్ణీనాం వాసుదేవోఽస్మి పాండవానాం ధనంజయః ॥ 
	మునీనామప్యహం వ్యాసః కవీనా ముశనా కవిః ॥ 
10.38	దండో దమయతామస్మి నీతిరస్మి జిగీషతామ్ । 
	మౌనం చైవాస్మి గుహ్యానాం జ్ఞానం జ్ఞానవతామహమ్ ॥ 
10.39	యచ్చాపి సర్వభూతానాం బీజం తదహమర్జున! ।
	న తదస్తి వినా యత్స్యాత్ మయా భూతం చరాచరమ్ ॥
10.40	నాంతోఽస్తి మమ దివ్యానాం విభూతీనాం పరంతప! । 
	ఏషతూద్దేశతః ప్రోక్తః విభూతేర్విస్తరో మయా ॥ 
10.41	యద్యద్విభూతిమత్సత్త్వం శ్రీమదూర్జితమేవ వా । 
	తత్తదేవావగచ్ఛ త్వం మమ తేజోంశ సంభవమ్ ॥
10.42	అథవా బహునైతేన కిం జ్ఞాతేన తవార్జున! । 
	విష్టభ్యాహమిదం కృత్స్నం ఏకాంశేన స్థితో జగత్ ॥
11.1	అర్జున ఉవాచ​:
	మదనుగ్రహాయ పరమం గుహ్యమధ్యాత్మసంజ్ఞితమ్ । 
	యత్త్వయోక్తం వచస్తేన మోహోఽయం విగతో మమ ॥
11.2	భవాప్యయౌ హి భూతానాం శ్రుతౌ విస్తరశో మయా । 
	త్వత్తః కమలపత్రాక్ష! మాహాత్మ్యమపి చావ్యయమ్ ॥
11.3	ఏవమేతద్యథాఽఽత్థ త్వం ఆత్మానం పరమేశ్వర! । 
	ద్రష్టుమిచ్ఛామి తే రూపం ఐశ్వరం పురుషోత్తమ! ॥
11.4	మన్యసే యది తచ్ఛక్యం మయా ద్రష్టు మితి ప్రభో! । 
	యోగేశ్వర! తతో మే త్వం దర్శయాత్మాన మవ్యయమ్ ॥
11.5	శ్రీభగవానువాచ​:
	పశ్య మే పార్థ! రూపాణి శతశోథ సహస్రశః । 
	నానావిధాని దివ్యాని నానావర్ణాకృతీని చ ॥
11.6	పశ్యాదిత్యాన్ వసూన్ రుద్రాన్ అశ్వినౌ మరుతస్తథా । 
	బహూన్యదృష్టపూర్వాణి పశ్యాశ్చర్యాణి భారత! ॥
11.7	ఇహైకస్థం జగత్ కృత్స్నం పశ్యాద్య సచరాచరమ్ I 
	మమ దేహే గుడాకేశ!  యచ్చాన్యద్రష్టు మిచ్ఛసి ॥
11.8	న తు మాం శక్యసే ద్రష్టుం అనేనైవ స్వచక్షుషా । 
	దివ్యం దదామి తే చక్షుః పశ్య మే యోగమైశ్వరమ్ ॥
11.9	సంజయ ఉవాచ​:
	ఏవముక్త్వా తతో రాజన్! మహాయోగేశ్వరో హరిః । 
	దర్శయామాస పార్థాయ పరమం రూపమైశ్వరమ్ ॥
11.10	 అనేక వక్త్ర నయనం అనేకాద్భుత దర్శనమ్ । 
	అనేక దివ్యాభరణం దివ్యానేకోద్యతాయుధమ్ ॥ 
11.11	దివ్యమాల్యాంబరధరం దివ్యగంధానులేపనమ్ ।
	సర్వాశ్చర్యమయం దేవం అనంతం విశ్వతోముఖమ్ ॥
11.12	దివి సూర్యసహస్రస్య భవేద్యుగపదుత్థితా 
	యది భాస్సదృశీ సా స్యాత్ భాసస్తస్య మహాత్మనః ॥
11.13	తత్రైకస్థం జగత్ కృత్స్నం ప్రవిభక్తమనేకధా । 
	అపశ్యద్దేవదేవస్య శరీరే పాండవస్తదా ॥
11.14	తత స్స విస్మయావిష్టః హృష్టరోమా ధనంజయః । 
	ప్రణమ్య శిరసా దేవం కృతాంజలిభాషత॥
11.15	అర్జున ఉవాచ ః 
	పశ్యామి దేవాంస్తవ దేవ! దేహే
	సర్వాంస్తథా భూతవిశేషసంఘాన్ । 
	బ్రహ్మాణమీశం కమలాసనస్థం 
	ఋషీంశ్చ సర్వానురగాంశ్చ దివ్యాన్ ॥
11.16	అనేకబాహూదరవక్త్రనేత్రం 
	పశ్యామి త్వా సర్వతో నంతరూపమ్ ।
	నాంతం న మధ్యం న పునస్తవాదిం 
	పశ్యామి విశ్వేశ్వర! విశ్వరూప! ॥
11.17	కిరీటినం గదినం చక్రిణం చ 
	తేజోరాశిం సర్వతో దీప్తిమంతమ్ । 
	పశ్యామి త్వాం దుర్నిరీక్ష్యం సమంతాత్ 
	దీప్తానలార్క ద్యుతిమప్రమేయమ్ ॥
11.18	త్వమక్షరం పరమం వేదితవ్యం 
	త్వమస్య విశ్వస్య పరం నిధానమ్ । 
	త్వమవ్యయ శ్శాశ్వత ధర్మగోప్తా 
	సనాతనస్త్వం పురుషో మతో మే ॥
11.19	అనాదిమధ్యాంతమనంతవీర్యం 
	అనంతబాహుం శశిసూర్యనేత్రమ్ । 
	పశ్యామి త్వాం దీప్తహుతాశవక్త్రం 
	స్వతేజసా విశ్వమిదం తపంతమ్ ॥
11.20	ద్యావా పృథివ్యోరిదమంతరం హి 
	వ్యాప్తం త్వయైకేన దిశశ్చ సర్వాః । 
	దృష్ట్వాద్భుతం రూపమిదం తవోగ్రం 
	లోకత్రయం ప్రవ్యథితం మహాత్మన్! ॥
11.21	అమీ హి త్వా సురసంఘా విశంతి 
	కేచిద్బీతాః ప్రాంజలయో గృణంతి । 
	స్వస్తీత్యుక్త్వా మహర్షి సిద్ధసంఘాః
	స్తువంతి త్వాం స్తుతిభిః పుష్కలాభిః ॥
11.22	రుద్రాదిత్యా వసవో యే చ సాధ్యాః 
	విశ్వేఽశ్వినౌ మరుతశ్చోష్మపాశ్చ ।
	గంధర్వయక్షాసురసిద్ధసంఘాః 
	వీక్షంతే త్వాం విస్మితాశ్చైవ సర్వే ॥
11.23	రూపం మహత్తే బహువక్త్రనేత్రం 
	మహాబాహో! బహుబాహూరుపాదమ్ । 
	బహూదరం బహుదంష్ట్రాకరాళం 
	దృష్ట్వా లోకాః ప్రవ్యథితాస్తథాఽహమ్ ॥
11.24	నభస్స్పృశం దీప్తమనేకవర్ణం 
	వ్యాత్తాననం దీప్తవిశాలనేత్రమ్ । 
	దృష్ట్వా హి త్వాం ప్రవ్యథితాంతరాత్మా
	ధృతిం న విందామి శమం చ విష్ణో! ॥
11.25	దంష్ట్రాకరాళాని చ తే ముఖాని
	దృష్ట్వైవ కాలానలసన్నిభాని ।
	దిశో న జానే న లభే చ శర్మ
	ప్రసీద దేవేశ! జగన్నివాస! ॥
11.26	అమీ చ త్వాం ధృతరాష్ట్రస్య పుత్రాః 
	సర్వే సహైవావనిపాలసంఘైః 
	భీష్మో ద్రోణ స్సూతపుత్రస్తథాఽసౌ 
	సహాస్మదీయైరపి యోధముఖ్యైః ॥
11.27	వక్రాణి తే త్వరమాణా విశంతి 
	దంష్ట్రాకరాళాని భయానకాని । 
	కేచిద్విలగ్నా దశనాంతరేషు 
	సందృశ్యంతే చూర్ణితైరుత్తమాంగైః ॥
11.28	యథా నదీనాం బహవోంబువేగాః
	సముద్రమేవాభిముఖా ద్రవంతి ।
	తథా తవామీ నరలోకవీరాః
	విశంతి వక్త్రాణ్యభివిజ్వలంతి ॥
11.29	యథా ప్రదీప్తం జ్వలనం పతంగాః 
	విశంతి నాశాయ సమృద్దవేగాః
	తథైవ నాశాయ విశంతి లోకాః 
	తవాపి వక్రాణి సమృద్ధవేగాః ॥
11.30	లేలిహ్యసే గ్రసమాన స్సమంతాత్ 
	లోకాన్ సమగ్రాన్ వదనైర్జ్వలద్భిః । 
	తేజోఽభిరాపూర్య జగత్సమగ్రం 
	భాసస్తవోగ్రాః ప్రతపంతి విష్ణో ॥
11.31	ఆఖ్యాహి మే కో భవానుగ్రరూపః 
	నమోఽస్తు తే దేవవర! ప్రసీద । 
	విజ్ఞాతు మిచ్ఛామి భవంతమాద్యం 
	న హి ప్రజానామి తవ ప్రవృత్తిమ్ ॥
11.32	శ్రీ భగవానువాచః
	కాలోఽస్మి లోకక్షయకృత్ప్రువృద్ధః 
	లోకాన్ సమాహర్తుమిహ ప్రవృత్తః 
	ఋతేఽపి త్వా న భవిష్యంతి సర్వే 
	యేఽవస్థితాః ప్రత్యనీకేషు యోధాః ॥
11.33	తస్మాత్ త్వముత్తిష్ఠ యశో లభస్వ
	జిత్వా శత్రూన్ భుంక్ష్వ రాజ్యం సమృద్ధమ్ ।
	మయైవైతే నిహతాః పూర్వమేవ
	నిమిత్తమాత్రం భవ సవ్యసాచిన్! ॥
11.34	ద్రోణం చ భీష్మం చ జయద్రథం చ 
	కర్ణం తథాఽన్యానపి యోధవీరాన్ । 
	మయా హతాంస్త్వం జహి మా వ్యథిష్ఠాః 
	యుధ్యస్వ జేతాఽసి రణే సపత్నాన్ ॥
11.35	సంజయ ఉవాచ​: 
	ఏతచ్చుత్వా వచనం కేశవస్య 
	కృతాంజలిర్వేపమానః కిరీటీ ।
	నమస్కృత్వా భూయ ఏవాహ కృష్ణం 
	సగద్గదం భీతభీతః ప్రణమ్య ॥
11.36	అర్జున ఉవాచ​: 
	స్థానేహృషీకేశ! తవ ప్రకీర్త్యా 
	జగత్ప్రహృష్యత్యనురజ్యతే చ
	రక్షాంసి భీతాని దిశో ద్రవంతి 
	సర్వే నమస్యంతి చ సిద్ధసంఘాః ॥
11.37	 కస్మాచ్చ తే న నమేరన్ మహాత్మన్! 
	గరీయసే బ్రహ్మణోఽప్యాదికర్త్రే । 
	అనంత! దేవేశ! జగన్నివాస! 
	త్వమక్షరం సదసత్ తత్పరం యత్ ॥
11.38	త్వమాదిదేవః పురుషః పురాణః 
	త్వమస్య విశ్వస్య పరం నిధానమ్ । 
	వేత్తాఽసి వేద్యం చ పరం చ ధామ 
	త్వయా తతం విశ్వమనంతరూప! ॥
11.39	వాయుర్యమోఽగ్ని ర్వరుణ శ్శశాంకః 
	ప్రజాపతిస్త్వం ప్రపితామహశ్చ । 
	నమో నమస్తేస్తు సహస్రకృత్వః 
	పునశ్చ భూయోఽపి నమో నమస్తే ॥
11.40	నమః పురస్తాదథ పృష్ఠతస్తే 
	నమోఽస్తు తే సర్వత ఏవ సర్వ! ।
	అనంతవీర్యామితవిక్రమస్త్వం 
	సర్వం సమాప్నోషి తతో సి సర్వః ॥
11.41	సఖేతి మత్వా ప్రసభం యదుక్తం 
	హే కృష్ణ! హే యాదవ! హే సఖేతి! । 
	అజానతా మహిమానం తవేదం 
	మయా ప్రమాదాత్ ప్రణయేన వాఽపి ॥
11.42	యచ్చాపహాసార్థమసత్కృతో।సి 
	విహారశయ్యాసన భోజనేషు ।
	ఏకోఽథవా ప్యచ్యుత! తత్సమక్షం 
	తత్ క్షామయే త్వామహమప్రమేయమ్ ॥
11.43	పితాఽసి లోకస్య చరాచరస్య 
	త్వమస్య పూజ్యశ్చ గురుర్గరీయాన్ ।
	న త్వత్సమోఽస్త్యభ్యధికః కుతోఽన్యః 
	లోకత్రయేఽప్యప్రతిమప్రభావ! ॥
11.44	తస్మాత్పణమ్య ప్రణిధాయ కాయం 
	ప్రసాదయే త్వామహమీశమీడ్యమ్ ।
	పితేవ పుత్రస్య సఖేవ సఖ్యుః 
	ప్రియః ప్రియాయార్హసి దేవ! సోఢు‍మ్ ॥
11.45	అదృష్టపూర్వం హృషితోఽస్మి దృష్ట్వా 
	భయేన చ ప్రవ్యథితం మనో మే । 
	తదేవ మే దర్శయ దేవ! రూపం 
	ప్రసీద దేవేశ! జగన్నివాస! ॥
11.46	కిరీటినం గదినం చక్రహస్తం 
	ఇచ్ఛామి త్వాం ద్రష్టుమహం తథైవ ।
	తేనైవ రూపేణ చతుర్భుజేన 
	సహస్రబాహో! భవ విశ్వమూర్తే! ॥
11.47	శ్రీ భగవానువాచః
	మయా ప్రసన్నేన తవార్జునేదం 
	రూపం పరం దర్శితమాత్మయోగాత్ । 
	తేజోమయం విశ్వమనంతమాద్యం 
	యన్మే త్వదన్యేన న దృష్టపూర్వమ్ ॥
11.48	న వేదయజ్ఞాధ్యయనై ర్న దానైః 
	న చ క్రియాభిర్న తపోభిరుగ్రైః । 
	ఏవంరూప శ్శక్య అహం నృలోకే 
	ద్రష్టుం త్వదన్యేన కురుప్రవీర! ॥
11.49	మా తే వ్యథా మా చ విమూఢభావః 
	దృష్ట్వా రూపం ఘోరమీదృఙ్మమేదమ్ । 
	వ్యపేతభీః ప్రీతమనాః పునస్త్వం 
	తదేవ మే రూపమిదం ప్రపశ్య ॥
11.50	సంజయ ఉవాచ​: 
	ఇత్యర్జునం వాసుదేవస్తథోక్త్వా 
	స్వకం రూపం దర్శయామాస భూయః । 
	ఆశ్వాసయామాస చ భీతమేనం 
	భూత్వా పున స్సౌమ్యవపుర్మహాత్మా ॥
11.51	అర్జున ఉవాచ​:
	దృప్ట్వేదం మానుషం రూపం తవ సౌమ్యం జనార్దన! । 
	ఇదానీమస్మిసంవృత్తః సచేతాః ప్రకృతిం గతః ॥
11.52	శ్రీ భగవానువాచః
	సుదుర్దర్శమిదం రూపం దృష్టవానసి యన్మమ । 
	దేవా అప్యస్య రూపస్య నిత్యం దర్శనకాంక్షిణః ॥ 
11.53	నాహం వేదైర్న తపసా న దానేన న చేజ్యయా 
	శక్య ఏవం విధో ద్రష్టుం దృష్టవానసి మాం యథా ॥
11.54	భక్త్యా త్వనన్యయా శక్యః అహమేవం విధోఽర్జున! । 
	జ్ఞాతుం ద్రష్టుం చ తత్త్వేన ప్రవేష్టుం చ పరంతప! ॥
11.55	మత్కర్మకృన్మత్పరమః మద్భక్త స్సంగవర్జితః । 
	నిర్వైరస్సర్వభూతేషు యస్స మామేతి పాండవ! ॥
12.1	అర్జున ఉవాచ​:
	ఏవం సతతయుక్తా యే భక్తాస్త్వాం పర్యుపాసతే 
	యే చాప్యక్షరమవ్యక్తం తేషాం కే యోగవిత్తమాః ॥
12.2	శ్రీ భగవానువాచః
	మయ్యావేశ్య మనో యే మాం నిత్యయుక్తా ఉపాసతే । 
	శ్రద్ధయా పరయోపేతాః తే మే యుక్తతమా మతాః ॥
12.3	యే త్వక్షరమనిర్దేశ్యం అవ్యక్తం పర్యుపాసతే ।
	సర్వత్రగమచింత్యం చ కూటస్థమచలం ధ్రువమ్ ॥
12.4	సంనియమ్యేంద్రియగ్రామం సర్వత్ర సమబుద్ధయః 
	తే ప్రాప్నువంతి మామేవ సర్వభూతహితే రతాః ॥
12.5	క్లేశోఽధికతరస్తేషాం అవ్యక్తాసక్త చేతసామ్ । 
	అవ్యక్తా హి గతిర్దుఃఖం దేహవద్భిరవాప్యతే ॥
12.6	యే తు సర్వాణి కర్మాణి మయి సన్న్యస్య మత్పరాః । 
	అనన్యేనైవ యోగేన మాం ధ్యాయంత ఉపాసతే ॥
12.7	తేషామహం సముద్ధర్తా మృత్యుసంసార సాగరాత్ । 
	భవామి నచిరాత్ పార్థ! మయ్యావేశిత చేతసామ్ ॥ 
12.8	మయ్యేవ మన అధత్స్వ మయి బుద్ధిం నివేశయ 
	నివసిష్యసి మయ్యేవ అత ఊర్థ్వం న సంశయః ॥
12.9	అథ చిత్తం సమాధాతుం న శక్నోషి మయి స్థిరమ్ । 
	అభ్యాసయోగేన తతః మామిచ్ఛాప్తుం ధనంజయ! ॥
12.10	అభ్యాసేఽప్యసమర్థోఽసి మత్కర్మపరమో భవ । 
	మదర్థమపి కర్మాణి కుర్వన్ సిద్ధిమవాప్స్యసి
12.11	అథైతదప్యశక్తోఽసి కర్తుం మద్యోగమాశ్రితః ।  
	సర్వకర్మఫలత్యాగం తతః కురు యతాత్మవాన్ ॥ 
12.12	శ్రేయో హి జ్ఞానమభ్యాసాత్ జ్ఞానాధ్యానం విశిష్యతే । 
	ధ్యానాత్కర్మఫలత్యాగః త్యాగాచ్ఛాంతిరనంతరమ్ ॥
12.13	అద్వేష్టా సర్వభూతానాం మైత్రః కరుణ ఏవ చ 
	నిర్మమో నిరహంకారః సమదుఃఖసుఖః క్షమీ ॥
12.14	సంతుష్ట స్సతతం యోగీ యతాత్మా దృఢనిశ్చయః ।
	మయ్యర్పితమనోబుద్దిః యో మద్భక్త స్స మే ప్రియః ॥
12.15	యస్మాన్నో ద్విజతే లోకః లోకాన్నోద్విజతే చ యః ।
	హర్షమర్షభయోద్వేగైః ముక్తో యస్స చ మే ప్రియః ॥
12.16	అనపేక్ష శ్శుచిర్దక్షః ఉదాసీనో గతవ్యథః ।
	సర్వారంభ పరిత్యాగీ యో మద్భక్త స్స మే ప్రియః ॥
12.17	యో న హృష్యతి న ద్వేష్టి న శోచతి న కాంక్షతి । 
	శుభాశుభపరిత్యాగీ భక్తిమాన్ యస్స మే ప్రియః ॥
12.18	సమశ్శత్రౌ చ మిత్రే చ తథా మానాపమానయోః । 
	శీతోష్ణ సుఖదుఃఖేషు సమస్సంగ వివర్జితః ॥ 
12.19	తుల్యనిందాస్తుతిర్మౌనీ సంతుష్టో యేన కేనచిత్ । 
	అనికేత స్థిస్థిరమతిః భక్తిమాన్ మే ప్రియో నరః ॥
12.20	యే తు ధర్మ్యామృతమిదం యథోక్తం పర్యుపాసతే । 
	శ్రద్దధానా మత్పరమాః భక్తాస్తేఽతీవ మే ప్రియాః ॥
13.1	శ్రీ భగవానువాచః
	ఇదం శరీరం కౌంతేయ! క్షేత్రమిత్యభిధీయతే । 
	ఏతద్యో వేత్తి తం ప్రాహుః క్షేత్రజ్ఞ ఇతి తద్విదః ॥ 
13.2	క్షేత్రజ్ఞం చాపి మాం విద్ది సర్వక్షేత్రేషు భారత! 
	క్షేత్రక్షేత్రజ్ఞయోర్ జ్ఞానం యత్తజ్ జ్ఞానం మతం మమ ॥
13.3	తత్ క్షేత్రం యచ్చ యాదృక్చ యద్వికారి యతశ్చ యత్ । 
	స చ యో యత్ప్రభావశ్చ తత్సమాసేన మే శృణు ॥
13.4	ఋషిభిర్బహుధా గీతం ఛందోభిర్వివిధైః పృథక్ । 
	బ్రహ్మసూత్రపదైశ్చైవ హేతుమద్భిర్వినిశ్చితైః ॥
13.5	మహాభూతాన్యహంకారః బుద్ధిరవ్యక్తమేవ చ॥ 
	ఇంద్రియాణి దశైకం చ పంచ చేంద్రియ గోచరాః ॥
13.6	ఇచ్ఛా ద్వేష స్సుఖం దుఃఖం సంఘాతశ్చేతనా ధృతిః । 
	ఏతత్ క్షేత్రం సమాసేన సవికారముదాహృతమ్ ॥
13.7	అమానిత్వమదంభిత్వం అహింసా క్షాంతిరార్జవమ్ । 
	ఆచార్యోపాసనం శౌచం స్థైర్యమాత్మవినిగ్రహః
13.8	ఇంద్రియార్థేషు వైరాగ్యం అనహంకార ఏవ చ ।
	జన్మమృత్యుజరావ్యాధి దుఃఖదోషాను దర్శనమ్ ॥
13.9	అసక్తిరనభిష్వంగః పుత్రదారగృహాదిషు ।
	నిత్యం చ సమచిత్తత్వం ఇష్టానిష్టోపపత్తిషు ॥
13.10	మయి చానన్యయోగేన భక్తిరవ్యభిచారిణీ ।
	వివిక్తదేశ సేవిత్వం అరతిర్జనసంసది ।
13.11	అధ్యాత్మజ్ఞాననిత్యత్వం తత్త్వజ్ఞానార్థదర్శనమ్ । 
	ఏతజ్జ్ఞానమితి ప్రోక్తం అజ్ఞానం యదతోఽన్యథా ॥
13.12	జ్ఞేయం యత్తత్ ప్రవక్ష్యామి యజ్ జ్ఞాత్వాఽమృతమశ్నుతే॥ 
	అనాదిమత్పరం బ్రహ్మ న సత్తన్నాసదుచ్యతే ॥
13.13	సర్వతః పాణిపాదం తత్ సర్వతోఽక్షిశిరోముఖమ్ । 
	సర్వత శ్రుతిమల్లోకే సర్వమావృత్య తిష్ఠతి ॥
13.14	సర్వేంద్రియగుణాభాసం సర్వేంద్రియవివర్జితమ్ 
	అసక్తం సర్వభృచ్చెన నిర్గుణం గుణభోక్తృచ ॥
13.15	బహిరంతశ్చ భూతానాం అచరం చరమేవ చ । 
	సూక్ష్మత్వాత్ తదవిజ్ఞేయం దూరస్థం చాంతికే చ తత్ ॥
13.16	అవిభక్తం చ భూతేషు విభక్తమివ చ స్థితమ్ 
	భూతభర్తృ చ తజ్‍జ్ఞేయం గ్రసిష్టు ప్రభవిష్ణు చ ॥
13.17	జ్యోతిషామపి తజ్జ్యోతిః తమసః పరముచ్య తే ।
	జ్ఞానం జ్ఞేయం జ్ఞానగమ్యం హృది సర్వస్య విష్ఠితమ్ ॥
13.18	ఇతి క్షేత్రం తథా జ్ఞానం జ్ఞేయం చోక్తం సమాసతః । 
	మద్భక్త ఏతద్విజ్ఞాయ మద్భావాయోపపద్యతే ॥
13.19	ప్రకృతిం పురుషం చైవ విద్యనాదీ ఉభావపి ।
	వికారాంశ్చ గుణాంశ్చైవ విద్ధి ప్రకృతిసంభవాన్ ॥
13.20	కార్యకరణకర్తృత్వే హేతుః ప్రకృతిరుచ్యతే ।
	పురుష స్సుఖదుఃఖానాం భోక్తృత్వే హేతురుచ్యతే II
13.21	పురుషః ప్రకృతిస్థోహి భుంక్తే ప్రకృతిజాన్ గుణాన్ । 
	కారణం గుణసంగోఽస్య సదసద్యోని జన్మసు ॥
13.22	ఉపద్రష్టాఽ నుమంతా చ భర్తా భోక్తా మహేశ్వరః । 
	పరమాత్మేతి చాప్యుక్తః దేహేఽస్మిన్ పురుషః పరః ॥
13.23	య ఏవం వేత్తి పురుషం ప్రకృతిం చ గుణైస్సహ । 
	సర్వథా వర్తమానోఽపి న స భూయోఽభిజాయతే ॥
13.24	ధ్యానేనాత్మని పశ్యంతి కేచిదాత్మానమాత్మనా 
	అన్యే సాంఖ్యేన యోగేన కర్మయోగేన చాపరే ॥
13.25	అన్యే త్వేవమజానంతః శ్రుత్వాఽన్యేభ్య ఉపాసతే । 
	తేఽపి చాతితరంత్యేవ మృత్యుం శ్రుతిపరాయణాః ॥
13.26	యావత్సంజాయతే కించిత్ సత్త్వం స్థావరజంగమమ్ । 
	క్షేత్రక్షేత్రజ్ఞ సంయోగాత్ తద్విద్ది భరతర్షభ! ॥
13.27	సమం సర్వేషు భూతేషు తిష్ఠంతం పరమేశ్వరమ్ 
	వినశ్యత్స్వవినశ్యంతం యః పశ్యతి స పశ్యతి ॥
13.28	సమం పశ్యన్ హి సర్వత్ర సమవస్థితమీశ్వరమ్ 
	న హినస్త్యాత్మనాఽఽత్మానం తతో యాతి పరాంగతిమ్ ॥
13.29	ప్రకృత్యైవ చ కర్మాణి క్రియమాణాని సర్వశః । 
	యః పశ్యతి తథాఽఽత్మానం అకర్తారం స పశ్యతి ॥ 
13.30	యదా భూతపృథగ్భావం ఏకస్థమనుపశ్యతి । 
	తత ఏవ చ విస్తారం బ్రహ్మ సంపద్యతే తదా ॥ 
13.31	అనాదిత్వాన్నిర్గుణత్వాత్ పరమాత్మాఽయమవ్యయః । 
	శరీరస్థోఽపి కౌంతేయ! న కరోతి న లిప్యతే ॥ 
13.32	యథా సర్వగతం సౌక్ష్మ్యాత్ ఆకాశం నోపలిప్యతే । 
	సర్వత్రావస్థితో దేహే తథాఽఽత్మా నోపలిప్యతే ॥
13.33	యథా ప్రకాశయత్యేకః కృత్స్నం లోకమిమం రవిః । 
	క్షేత్రం క్షేత్రీ తథా కృత్స్నం ప్రకాశయతి భారత! ॥
13.34	క్షేత్రక్షేత్రజ్ఞయోరేవం అంతరం జ్ఞానచక్షుషా । 
	భూతప్రకృతిమోక్షం చ యే విదుర్యాంతి తే పరమ్ ॥
14.1	శ్రీభగవానువాచ​:
	పరం భూయః ప్రవక్ష్యామి జ్ఞానానాం జ్ఞానముత్తమమ్ ।
	యజ్ జ్ఞాత్వా మునయస్సర్వే పరాం సిద్ధిమితో గతాః ॥
14.2	ఇదం జ్ఞానముపాశ్రిత్య మమ సాధర్మ్యమాగతాః । 
	సర్గేఽపి నోపజాయంతే ప్రలయే న వ్యథంతి చ ॥
14.3	మమ యోనిర్మహదృహ్మ తస్మిన్ గర్భం దధామ్యహమ్ । 
	సంభవ స్సర్వభూతానాం తతో భవతి భారత! ॥
14.4	సర్వయోనిషు కౌంతేయ! మూర్తయ స్సంభవంతి యాః । 
	తాసాం బ్రహ్మ మహద్యోనిః అహం బీజప్రదః పితా ॥
14.5	సత్త్వం రజస్తమ ఇతి గుణాః ప్రకృతి సంభవాః । 
	నిబధ్నంతి మహాబాహో! దేహే దేహినమవ్యయమ్
14.6	తత్ర సత్త్వం నిర్మలత్వాత్ ప్రకాశకమనామయమ్ 
	సుఖసంగేన బధ్నాతి జ్ఞానసంగేన చానఘ! ॥
14.7	రజో రాగాత్మకం విద్ధి తృష్ణాసంగసముద్భవమ్ । 
	తన్నిబధ్నాతి కౌంతేయ! కర్మసంగేన దేహినమ్ ॥
14.8	తమస్త్వజ్ఞానజం విద్ధి మోహనం సర్వదేహినామ్ । 
	ప్రమాదాలస్యనిద్రాభిః తన్నిబధ్నాతి భారత! ॥
14.9	సత్త్వం సుఖే సంజయతి రజః కర్మణి భారత! । 
	జ్ఞానమావృత్య తు తమః ప్రమాదే సంజయత్యుత ॥
14.10	రజస్తమశ్చాభిభూయ సత్త్వం భవతి భారత! । 
	రజస్సత్త్వం తమశ్చైవ తమస్సత్త్వం రజస్తథా ॥ 
14.11	సర్వద్వారేషు దేహేఽస్మిన్ ప్రకాశ ఉపజాయతే । 
	జ్ఞానం యదా తదా విద్యాత్ వివృద్ధం సత్త్వమిత్యుత ॥
14.12	లోభః ప్రవృత్తి రారంభః కర్మణామశమస్స్పృహా । 
	రజస్యేతాని జాయంతే వివృద్ధే భరతర్షభ! ॥
14.13	అప్రకాశోఽప్రవృత్తిశ్చ ప్రమాదో మోహ ఏవ చ । 
	తమస్యేతాని జాయంతే వివృద్ధే కురునందన! ॥
14.14	యదా సత్త్వే ప్రవృద్ధే తు ప్రలయం యాతి దేహభృత్ । 
	తదోత్తమవిదాం లోకాన్ అమలాన్ ప్రతిపద్యతే ॥
14.15	రజసి ప్రలయం గత్వా కర్మసంగిషు జాయతే । 
	తథా ప్రలీనస్తమసి మూఢయోనిషు జాయతే
14.16	కర్మణ స్సుకృతస్యాహుః సాత్వికం నిర్మలం ఫలమ్ । 
	రజసస్తు ఫలం దుఃఖం అజ్ఞానం తమసః ఫలమ్ ॥
14.17	సత్త్వాత్సంజాయతే జ్ఞానం రజసో లోభ ఏవ చ । 
	ప్రమాదమోహౌ తమసః భవతోఽజ్ఞానమేవ చ ॥
14.18	ఊర్ధ్వం గచ్ఛంతి సత్త్వస్థాః మధ్యే తిష్ఠంతి రాజసాః । 
	జఘన్య గుణవృత్తిస్థాః అధో గచ్ఛంతి తామసాః ॥
14.19	నాన్యం గుణేభ్యః కర్తారం యదా ద్రష్టానుపశ్యతి । 
	గుణేభ్యశ్చ పరం వేత్తి మద్భావం సోఽధిగచ్ఛతి ॥
14.20	గుణానేతానతీత్య త్రీన్ దేహీ దేహసముద్భవాన్ । 
	జన్మమృత్యుజరాదుఃఖైః విముక్తో మృతమశ్నుతే ॥
14.21	అర్జున ఉవాచ​:
	కైర్లింగైస్క్రీన్ గుణానేతాన్ అతీతో భవతి ప్రభో! । 
	కిమాచారః కథం చైతాన్ త్రీన్ గుణానతివర్తతే ॥
14.22	ప్రకాశం చ ప్రవృత్తిం చ మోహమేవ చ పాండవ! । 
	న ద్వేష్టి సంప్రవృత్తాని న నివృత్తాని కాంక్షతి ॥ 
14.23	ఉదాసీనవదాసీనః గుణైర్యో న విచాల్యతే । 
	గుణా వర్తంత ఇత్యేవ యోఽవతిష్ఠతి నేంగతే ॥ 
14.24	సమదుఃఖసుఖస్స్వస్థః సమలోష్టాశ్మకాంచనః । 
	తుల్యప్రియాప్రియో ధీరః తుల్యనిందాత్మసంస్తుతిః ॥
14.25	మానాపమానయోస్తుల్యః తుల్యో మిత్రారిపక్షయోః । 
	సర్వారంభ పరిత్యాగీ గుణాతీత స్స ఉచ్యతే ॥
14.26	మాం చ యోఽవ్యభిచారేణ భక్తియోగేన సేవతే । 
	స గుణాన్ సమతీత్యైతాన్ బ్రహ్మభూయాయ కల్పతే ॥
14.27	బ్రహ్మణో హి ప్రతిష్ఠాహం అమృతస్యావ్యయస్య చ । 
	శాశ్వతస్య చ ధర్మస్య సుఖస్యైకాంతికస్య చ ॥
15.1	శ్రీభగవానువాచ​:
	ఊర్ధ్వమూలమధశ్శాఖం అశ్వత్థం ప్రాహురవ్యయమ్ । 
	ఛందాంసి యస్య పర్ణాని యస్తం వేద స వేదవిత్ ॥
15.2	అధశ్చోర్ధ్వం ప్రసృతాస్తస్య శాఖాః 
	గుణప్రవృద్ధా విషయప్రవాలాః । 
	అధశ్చమూలాన్యనుసంతతాని 
	కర్మానుబంధీని మనుష్యలోకే ॥
15.3	న రూపమస్యేహ తథోపలభ్యతే 
	నాంతో న చాదిర్న చ సంప్రతిష్ఠా । 
	అశ్వత్థమేనం సువిరూఢమూలం 
	అసంగశస్త్రేణ దృఢేన ఛిత్వా ॥
15.4	తతః పదం తత్పరిమార్గితవ్యం 
	యస్మిన్ గతా న నివర్తంతి భూయః । 
	తమేవ చాద్యం పురుషం ప్రపద్యే 
	యతః ప్రవృత్తిః ప్రసృతా పురాణీ ॥
15.5	నిర్మానమోహా జిత సంగదోషాః 
	అధ్యాత్మనిత్యా వినివృత్తకామాః ।
	ద్వంద్వైర్విముక్తా స్సుఖదుఃఖసంజ్ఞైః
	గచ్ఛంత్యమూఢాః పదమవ్యయం తత్ ॥
15.6	న తద్భాసయతే సూర్యః న శశాంకో న పావకః । 
	యద్గ​త్వా న నివర్తంతే తద్దామ పరమం మమ ॥
15.7	మమైవాంశో జీవలోకే జీవభూత స్సనాతనః ।
	మనష్షష్టానీంద్రియాణి ప్రకృతిస్థాని కర్షతి ॥
15.8	శరీరం యదవాప్నోతి యచ్ఛాప్తుత్క్రామ​తీశ్వరః 
	గృహీత్వైతాని సంయాతి వాయుర్గంధానివాశయాత్ ॥
15.9	శ్రోత్రం చక్షు స్స్పర్శనం చ రసనం ఘ్రాణమేవ చ । 
	అధిష్ఠాయ మనశ్చాయం విషయానుపసేవతే ॥
15.10	ఉత్రామంతం స్థితం వాఽపి భుంజానం వా గుణాన్వితమ్। 
	విమూఢా నానుపశ్యన్తి పశ్యంతి జ్ఞానచక్షుషః ॥
15.11	యతంతో యోగినశ్చైనం పశ్యంత్యాత్మన్యవస్థితమ్ । 
	యతంతోఽప్యకృతాత్మానః నైనం పశ్యంత్యచేతసః 
15.12	యదాదిత్యగతం తేజః జగద్భాసయతేఽఖిలమ్ । 
	యచ్చన్ద్రమసి యచ్చాగ్నౌ తత్తేజో విద్ది మామకమ్ ॥
15.13	గామావిశ్య చ భూతాని ధారయామ్యహమోజసా । 
	పుష్ణామి చౌషధీ స్సర్వాః సోమో భూత్వా రసాత్మకః ॥
15.14	అహం వైశ్వానరో భూత్వా ప్రాణినాం దేహమాశ్రితః । 
	ప్రాణాపాన సమాయుక్తః పచామ్యన్నం చతుర్విధమ్ ॥
15.15	సర్వస్య చాహం హృది సన్నివిష్టః 
	మత్త స్స్మృతిర్ జ్ఞానమపోహనం చ । 
	వేదైశ్చ సర్వైరహమేవ వేద్యః 
	వేదాంతకృద్వేదవిదేవ చాహమ్ ॥
15.16	ద్వావిమౌ పురుషౌ లోకే క్షరశ్చాక్షర ఏవ చ । 
	క్షర స్సర్వాణి భూతాని కూటస్థోఽక్షర ఉచ్యతే ॥ 
15.17	ఉత్తమః పురుషస్తన్యః పరమాత్మేత్యుదాహృతః
	యో లోకత్రయమావిశ్య బిభర్త్యవ్యయ ఈశ్వరః ॥ 
15.18	యస్మాత్ క్షరమతీతోఽహం అక్షరాదపి చోత్తమః । 
	అతోఽస్మి లోకే వేదే చ ప్రథితః పురుషోత్తమః ॥ 
15.19	యో మామేవమసమ్మూఢః జానాతి పురుషోత్తమమ్ । 
	స సర్వవిద్భజతి మాం సర్వభావేన భారత! ॥
15.20	ఇతి గుహ్యతమం శాస్త్రం ఇదముక్తం మయా నఘ! । 
	ఏతద్బుద్ధ్వా బుద్ధిమాన్ స్యాత్ కృతకృత్యశ్చ భారత! ॥
16.1	శ్రీ భగవానువాచః
	అభయం సత్త్వసంశుద్ధిః జ్ఞానయోగ వ్యవస్థితిః । 
	దానం దమశ్చ యజ్ఞశ్చ స్వాధ్యాయస్తప ఆర్జవమ్ ॥ 
16.2	అహింసా సత్యమక్రోధః త్యాగ శ్శాంతిరపైశునమ్ । 
	దయా భూతేష్వలోలుప్త్వం మార్దవం హ్రీరచాపలమ్ ॥
16.3	తేజః క్షమా ధృతిశ్శౌచం అద్రోహో నాతిమానితా । 
	భవంతి సంపదం దైవీం అభిజాతస్య భారత! ॥
16.4	 దంభో దర్పోఽభిమానశ్చ క్రోధః పారుష్యమేవ చ । 
	అజ్ఞానం చాభిజాతస్య పార్థ! సంపదమాసురీమ్ ॥
16.5	దైవీ సంపద్విమోక్షాయ నిబంధాయాసురీ మతా । 
	మా శుచస్సంపదం దైవీం అభిజాతోఽసి పాండవ! ॥
16.6	ద్వౌ భూతసర్గా లోకేఽస్మిన్ దైవ ఆసుర ఏవ చ । 
	దైవో విస్తరశః ప్రోక్తః ఆసురం పార్థ! మే శృణు ॥
16.7	ప్రవృత్తిం చ నివృత్తిం చ జనా న విదురాసురాః ।
	న శౌచం నాపి చాచారః న సత్యం తేషు విద్యతే ॥
16.8	అసత్యమప్రతిష్ఠం తే జగదాహు రనీశ్వరమ్ । 
	అపరస్పరసంభూతం కిమన్యత్ కామ హైతుకమ్ ॥
16.9	ఏతాం దృష్టిమవష్టభ్య నష్టాత్మానోఽల్పబుద్ధయః । 
	ప్రభవంత్యుగ్రకర్మాణః క్షయాయ జగతోఽహితాః ॥
16.10	కామమాశ్రిత్య దుష్పూరం దంభమానమదాన్వితాః । 
	మోహాదృహీత్వాఽసద్గ్రాహాన్ ప్రవర్తంతే శుచివ్రతాః ॥
16.11	చింతామపరిమేయాం చ ప్రళయాంతాముపాశ్రితాః । 
	కామోపభోగపరమాః ఏతావదితి నిశ్చితాః ॥
16.12	ఆశాపాశశతైర్భద్ధాః కామక్రోధపరాయణాః । 
	ఈహంతే కామభోగార్థం అన్యాయేనార్థసంచయాన్ ॥
16.13	ఇదమద్య మయా లబ్దం ఇమం ప్రాప్స్యే మనోరథమ్ । 
	ఇదమస్తీదమపి మే భవిష్యతి పునర్ధనమ్ ॥ 
16.14	అసౌ మయా హత శ్శత్రుః హనిష్యే చాపరానపి । 
	ఈశ్వరోఽహమహం భోగీ సిద్దో హం బలవాన్ సుఖీ ॥
16.15	ఆఢ్యోఽభిజనవానస్మి కోఽన్యోఽస్తి సదృశో మయా । 
	యక్ష్యే దాస్యామి మోదిష్యే ఇత్యజ్ఞానవిమోహితాః ॥
16.16	అనేకచిత్తవిభ్రాంతాః మోహజాలసమావృతాః । 
	ప్రసక్తాః కామభోగేషు పతంతి నరకేఽశుచౌ ॥
16.17	ఆత్మసంభావితా స్స్తబ్ధాః ధనమానమదాన్వితాః । 
	యజంతే నామయజ్ఙైస్తే దంభేనావిధిపూర్వకమ్ ॥
16.18	అహంకారం బలం దర్పం కామం క్రోధం చ సంశ్రితాః । 
	మామాత్మపరదేహేషు ప్రద్విషంతోఽభ్యసూయకః ॥
16.19	తానహం ద్విషతః క్రూరాన్ సంసారేషు నరాధమాన్ । 
	క్షిపామ్యజస్ర మశుభాన్ ఆసురీష్వేవ యోనిషు ।
16.20	ఆసురీం యోనిమాపన్నాః మూఢా జన్మని జన్మని । 
	మామప్రాప్యైవ కౌంతేయ తతో యాంత్యధమాం గతిమ్ ॥
16.21	త్రివిధం నరక స్యేదం ద్వారం నాశనమాత్మనః । 
	కామః క్రోధస్తథాలోభః తస్మాదేతత్రయం త్యజేత్ ॥
16.22	ఏతైర్విముక్తః కౌంతేయ తమోద్వారై స్త్రిభిర్నరః 
	ఆచరత్యాత్మనశ్రేయః తతో యాతి పరాం గతిమ్ ॥
16.23	యశ్శాస్త్రవిధి ముత్సృజ్య వర్తతే కామకారతః । 
	న స సిద్ధిమవాప్నోతి న సుఖం న పరాం గతిమ్ ॥
16.24	తస్మాచ్ఛాస్త్రం ప్రమాణం తే కార్యాకార్యవ్యవస్థితౌ । 
	జ్ఞాత్వా శాస్త్రవిధానోక్తం కర్మ కర్తుమహార్హసి ॥
17.1	అర్జున ఉవాచ​:
	యే శాస్త్రవిధిముత్సృజ్య యజంతే శ్రద్ధయాన్వితాః । 
	తేషాం నిష్ణా తు కా కృష్ణ! సత్త్వమాహో రజస్తమః ॥
17.2	శ్రీభగవానువాచ​:
	త్రివిధా భవతి శ్రద్ధా దేహినాం సా స్వభావజా । 
	సాత్త్వికీ రాజసీ చైవ తామసీ చేతి తాం శృణు ॥
17.3	సత్త్వానురూపా సర్వస్య శ్రద్ధా భవతి భారత! ।
	శ్రద్ధామయోఽయం పురుషః యో యచ్ఛద్ధ స్స ఏవ సః ॥ 
17.4	యజంతే సాత్త్వికా దేవాన్ యక్షరక్షాంసి రాజసాః । 
	ప్రేతాన్ భూతగణాంశ్చాన్యే యజంతే తామసా జనాః ॥
17.5	అశాస్త్రవిహితం ఘోరం తప్యంతే యే తపో జనాః । 
	దంభాహంకార సంయుక్తాః కామరాగబలాన్వితాః ॥
17.6	కర్మయంత శ్శరీరస్థం భూతగ్రామమచేతసః ।
	మాం చైవాంత శ్శరీరస్థం తాన్విద్యాసురనిశ్చయాన్ ॥
17.7	ఆహారస్త్వపి సర్వస్య త్రివిధో భవతి ప్రియః । 
	యజ్ఞస్తపస్తథా దానం తేషాం భేదమిమం శృణు ॥
17.8	ఆయుస్సత్త్వ బలారోగ్య సుఖప్రీతి వివర్ధనాః । 
	రస్యా స్నిగ్ధా స్థిరా హృద్యాః ఆహారాస్సాత్వికప్రియాః 
17.9	కట్వామ్లలవణాత్యుష్ణ తీక్ష్ణరూక్షవిదాహినః । 
	ఆహారా రాజసస్యేష్టాః దుఃఖశోకామయప్రదాః ॥
17.10	యాతయామం గతరసం పూతి పర్యుషితం చ యత్ । 
	ఉచ్ఛిష్టమపి చామేధ్యం భోజనం తామసప్రియమ్ ॥
17.11	అఫలాకాంక్షోభిర్యజ్ఞః విధిదృష్టో య ఇజ్యతే । 
	యష్టవ్యమేవేతి మనః సమాధాయ స సాత్త్వికః ॥
17.12	అభిసంధాయ తు ఫలం దంభార్థమపి చైవ యత్ । 
	ఇజ్యతే భరతశ్రేష్ఠ! తం యజ్ఞం విద్ది రాజసమ్ ॥ 
17.13	విధిహీనమసృష్టాన్నం మంత్రహీనమదక్షిణమ్ । 
	శ్రద్ధావిరహితం యజ్ఞం తామసం పరిచక్షతే ॥
17.14	దేవద్విజగురుప్రాజ్ఞ పూజనం శౌచమార్జవమ్ । 
	బ్రహ్మచర్య మహింసా చ శారీరం తప ఉచ్యతే ॥
17.15	అనుద్వేగకరం వాక్యం సత్యం ప్రియహితం చ యత్ । 
	స్వాధ్యాయాభ్యసనం చైవ వాఙ్మయం తప ఉచ్యతే ॥
17.16	మనఃప్రసాద స్సౌమ్యత్వం మౌనమాత్మవినిగ్రహః ।
	భావసంశుద్ధిరిత్యేతత్ తపో మానస ముచ్యతే ॥
17.17	శ్రద్ధయా పరయా తప్తం తపస్తత్రివిధం నరైః । 
	అఫలాకాంక్షిభిర్యుక్తేః సాత్త్వికం పరిచక్షతే ॥
17.18	సత్కారమానపూజార్థం తపో దంభేన చైవ యత్ । 
	క్రియతే తదిహ ప్రోక్తం రాజసం చలమధ్రువమ్ ॥
17.19	మూఢగ్రాహేణాత్మనో యత్ పీడయా క్రియతే తపః । 
	పరస్యోత్సాదనార్థం వా తత్తామస ముదాహృతమ్
17.20	 దాతవ్యమితి యద్ధానం దీయతేఽనుపకారిణే । 
	దేశే కాలే చ పాత్రే చ తద్దానం సాత్వికం స్మృతమ్
17.21	యత్తు ప్రత్యుపకారార్థం ఫలముద్దిశ్య వా పునః ।
	దీయతే చ పరిక్లిష్టం తద్దానం రాజసం స్మృతమ్ ॥
17.22	అదేశకాలే యద్ధానం అపాత్రేభ్యశ్చ దీయతే । 
	అసత్కృతమవజ్ఞాతం తత్తామస ముదాహృతమ్ ॥
17.23	ఓం తత్సదితి నిర్దేశః బ్రహ్మణస్త్రివిధ స్మృతః । 
	బ్రాహ్మణాస్తేన వేదాశ్చ యజ్ఞాశ్చ విహితాః పురా॥
17.24	తస్మాదోమిత్యుదాహృత్య యజ్ఞదానతపఃక్రియాః । 
	ప్రవర్తంతే విధానోక్తాః సతతం బ్రహ్మవాదినామ్ ॥
17.25	తదిత్యనభిసంధాయ ఫలం యజ్ఞతపఃక్రియాః । 
	దానక్రియాశ్చ వివిధాః క్రియంతే మోక్షకాంక్షిభిః ॥
17.26	సద్భావే సాధుభావే చ సదిత్యేతత్ప్రయుజ్యతే । 
	ప్రశస్తే కర్మణి తథా సచ్ఛబ్దః పార్థ! యుజ్యతే ॥
17.27	యజ్ఞే తపసి దానే చ స్థితి స్పదితి చోచ్యతే । 
	కర్మ చైవ తదర్థీయం సదిత్యేవాభిధీయతే॥
17.28	అశ్రద్ధయా హుతం దత్తం తపస్తప్తం కృతం చయత్ । 
	అసదిత్యుచ్యతే పార్థ! న చ తత్రేత్య నో ఇహ ॥
18.1	అర్జున ఉవాచ​:
	సన్న్యాసస్య మహాబాహో! తత్త్వమిచ్ఛామి వేదితుమ్ । 
	త్యాగస్య చ హృషీకేశ! పృథక్కేశినిషూదన! ॥
18.2	శ్రీ భగవానువాచః
	కామ్యానాం కర్మణాం న్యాసం సన్న్యాసం కవయో విదుః ।
	సర్వకర్మఫలత్యాగం ప్రాహుస్త్యాగం విచక్షణాః ॥
18.3	త్యాజ్యం దోషవదిత్యేకే కర్మ ప్రాహుర్మనీషిణః 
	యజ్ఞదానతపఃకర్మ న త్యాజ్యమితి చాపరే ॥
18.4	నిశ్చయం శృణు మే తత్ర త్యాగే భరతసత్తమ! ॥ 
	త్యాగో హి పురుషవ్యాఘ్ర! త్రివిధ స్సంప్రకీర్తితః
18.5	యజ్ఞదానతపః కర్మ న త్యాజ్యం కార్యమేవ తత్ । 
	యజ్ఞో దానం తపశ్చైవ పావనాని మనీషిణామ్ ॥
18.6	ఏతాన్యపి తు కర్మాణి సంగం త్యక్త్వా ఫలాని చ । 
	కర్తవ్యానీతి మే పార్థ! నిశ్చితం మతముత్తమమ్ ॥
18.7	నియతస్య తు సన్న్యాసః కర్మణో నోపపద్యతే । 
	మోహాత్తస్య పరిత్యాగః తామసః పరికీర్తితః 
18.8	దుఃఖమిత్యేవ యత్కర్మ కాయక్లేశభయాత్ త్యజేత్ । 
	స కృత్వా రాజసం త్యాగం నైవ త్యాగఫలం లభేత్ ॥
18.9	కార్యమిత్యేవ యత్కర్మ నియతం క్రియతేఽర్జున! 
	సంగం త్యక్త్వా ఫలం చైవ స త్యాగ స్వాత్త్వికో మతః ॥
18.10	న ద్వేష్ట్యకుశలం కర్మ కుశలే నానుషజ్జతే ।
	త్యాగీ సత్త్వసమావిష్టః మేధావీ ఛిన్నసంశయః ॥ 
18.11	న హి దేహభృతా శక్యం త్యక్తుం కర్మాణ్యశేషతః । 
	యస్తు కర్మఫలత్యాగీ స త్యాగీత్యభిధీయతే ॥
18.12	అనిష్టమిష్టం మిశ్రం చ త్రివిధం కర్మణః ఫలమ్ । 
	భవత్యత్యాగినాం ప్రేత్య న తు సన్న్యాసినాం క్వచిత్ ॥
18.13	పంచైతాని మహాబాహో! కారణాని నిబోధ మే । 
	సాంఖ్యే కృతాంతే ప్రోక్తాని సిద్ధయే సర్వకర్మణామ్
18.14	అధిష్టానం తథా కర్తా కరణం చ పృథగ్విధమ్ ।
	వివిధాశ్చ పృథక్ చేష్టాః దైవం చైవాత్ర పంచమమ్ ॥
18.15	శరీరవాఙ్మనోభిర్యత్ కర్మ ప్రారభతే నరః । 
	న్యాయ్యం వా విపరీతం వా పంచైతే తస్య హేతవః ॥
18.16	తతైవం సతి కర్తారం ఆత్మానం కేవలం తు యః ।
	తతైవం సతి కర్తారం ఆత్మానం కేవలం తు యః ॥
18.17	యస్య నాహంకృతో భావః బుద్ధిర్యస్య న లిప్యతే । 
	హత్వాఽపి స ఇమాల్లోకాన్ న హంతి న నిబధ్యతే ॥
18.18	జ్ఞానం జ్ఞేయం పరిజ్ఞాతా త్రివిధా కర్మచోదనా । 
	కరణం కర్మ కర్తేతి త్రివిధః కర్మసంగ్రహః ॥
18.19	జ్ఞానం కర్మ చ కర్తా చ త్రిధైవ గుణభేదతః । 
	ప్రోచ్యతే గుణసంఖ్యనే యథావచ్ఛృణు తాన్యపి ॥
18.20	సర్వభూతేషు యేనైకం భావమవ్యయమీక్షతే । 
	అవిభక్తం విభక్తేషు తజ్‍జ్ఞానం విద్ధి సాత్త్వికమ్ ॥
18.21	పృథక్త్వేన తు యజ్‍జ్ఞానం నానాభావాన్ పృథగ్విధాన్ । 
	వేత్తి సర్వేషు భూతేషు జ్‍జ్ఞానం విద్ధి రాజసమ్ ॥
18.22	యత్తు కృత్స్నవదేకస్మిన్ కార్యే సక్తమహైతుకమ్ । 
	అతత్త్వార్థవదల్పం చ తత్తామసముదాహృతమ్ ।
18.23	నియతం సంగరహితం అరాగద్వేషతః కృతమ్ । 
	అఫలప్రేప్సునా కర్మ యత్తత్ సాత్త్వికముచ్యతే ॥
18.24	యత్తు కామేప్సునా కర్మ సాహంకారేణ వా పునః । 
	క్రియతే బహులాయాసం తద్రాజస ముదాహృతమ్ ॥
18.25	అనుబంధం క్షయం హింసాం అనపేక్ష్య చ పౌరుషమ్ । 
	మోహాదారభ్యతే కర్మ యత్తత్తామస ముచ్యతే ॥
18.26	ముక్తసంగోఽనహంవాదీ ధృత్యుత్సాహ సమన్వితః । 
	సిద్ధ్యసిద్ధ్యే ర్నిర్వికారః కర్తా సాత్త్విక ఉచ్యతే ॥
18.27	రాగీ కర్మఫలప్రేప్సుః లుబ్దో హింసాత్మకోఽశుచిః । 
	హర్షశోకాన్వితః కర్తా రాజసః పరికీర్తితః ॥
18.28	అయుక్తః ప్రాకృతస్తబ్ధః శఠో నైష్కృతికోఽలసః । 
	విషాదీ దీర్ఘసూత్రీ చ కర్తా తామస ఉచ్యతే ॥
18.29	బుద్ధేర్భేదం ధృతేశ్చైవ గుణతస్త్రివిధం శృణు ।
	ప్రోచ్యమానమశేషేణ పృథక్త్వేన ధనంజయ! ॥
18.30	ప్రవృత్తిం చ నివృత్తిం చ కార్యాకార్యే భయాభయే । 
	బంధం మోక్షం చ యా వేత్తి బుద్ధి స్సా పార్థ! సాత్త్వికీ ॥
18.31	యయా ధర్మమధర్మం చ కార్యం చాకార్యమేవ చ । 
	అయథావత్ప్రజానాతి బుద్ధి స్సా పార్థ! రాజసీ ॥
18.32	అధర్మం ధర్మమితి యా మన్యతే తమసాఽవృతా । 
	సర్వార్థాన్ విపరీతాంశ్చ బుద్ధి స్సా పార్థ! తామసీ ॥
18.33	ధృత్యా యయా ధారయతే మనఃప్రాణేంద్రియక్రియాః । 
	యోగేనావ్యభిచారిణ్యా ధృతి స్సా పార్థ! సాత్త్వికీ ॥
18.34	యయా తు ధర్మకామార్థాన్ ధృత్యా ధారయతేఽర్జున! ॥
	ప్రసంగేన ఫలాకాంక్షీ ధృతి స్సా పార్థ! రాజసీ ॥
18.35	యయా స్వప్నం భయం శోకం విషాదం మద మేవ చ । 
	న విముంచతి దుర్మేధాః ధృతిస్సా తామసీ మతా! ॥
18.36	సుఖం త్విదానీం త్రివిధం శృణు మే భరతర్షభ! । 
	అభ్యాసాద్రమతే యత్ర దుఃఖాంతం చ నిగచ్ఛతి ॥
18.37	యత్తదగ్రే విషమివ పరిణామేఽమృతోపమమ్ । 
	తత్సుఖం సాత్త్వికం ప్రోక్తం ఆత్మబుద్ధిప్రసాదజమ్ ॥ 
18.38	విషయేంద్రియ సంయోగాత్ యత్తదగ్రేఽమృతోపమమ్ । 
	పరిణామే విషమివ తత్సుఖం రాజసం స్మృతమ్ ॥
18.39	యదగ్రే చానుబంధే చ సుఖం మోహనమాత్మనః । 
	నిద్రాలస్యప్రమాదోత్థం తత్తామసముదాహృతమ్ ॥
18.40	న తదస్తి పృథివ్యాం వా దివి దేవేషు వా పునః । 
	సత్త్వం ప్రకృతిజైర్ముక్తం యదేభి స్స్యాత్ త్రిభిర్గుణైః ॥
18.41	 బ్రాహ్మణ క్షత్రియవిశాం శూద్రాణాం చ పరంతప! । 
	కర్మాణి ప్రవిభక్తాని స్వభావ ప్రభవైర్గుణైః ॥
18.42	శమో దమస్తప శ్శౌచం క్షాన్తిరార్జవమేవ చ । 
	జ్ఞానం విజ్ఞానమాస్తిక్యం బ్రహ్మకర్మ స్వభావజమ్ ॥
18.43	శౌర్యం తేజో ధృతిర్దాక్ష్యం యుద్ధే చాప్యపలాయనమ్ । 
	దానమీశ్వరభావశ్చ క్షాత్రం కర్మ స్వభావజమ్ ॥
18.44	కృషిగౌరక్ష్య వాణిజ్యం వైశ్యకర్మ స్వభావజమ్ । 
	పరిచర్యాత్మకం కర్మ శూద్రస్యాపి స్వభావజమ్ ॥
18.45	స్వే స్వే కర్మణ్యభిరతః సంసిద్ధిం లభతే నరః । 
	స్వకర్మనిరత స్సిద్ధిం యథా విందతి తచ్ఛృణు ॥
18.46	యతః ప్రవృత్తిర్భూతానాం యేన సర్వమిదం తతమ్ । 
	స్వకర్మణా తమభ్యర్చ్య సిద్ధిం విందతి మానవః ॥
18.47	శ్రేయాన్ స్వధర్మో విగుణః పరధర్మాత్ స్వనుష్ఠితాత్ । 
	స్వభావనియతం కర్మ కుర్వన్నాప్నోతి కిల్బిషమ్ ॥
18.48	సహజం కర్మ కౌంతేయ! సదోషమపి న త్యజేత్ । 
	సర్వారంభా హి దోషేణ ధూమేనాగ్నిరివావృతాః
18.49	అసక్తబుద్ధి స్సర్వత్ర జితాత్మా విగతస్పృహః 
	నైష్కర్మ్యసిద్ధిం పరమాం సన్న్యాసేనాధిగచ్ఛతి
18.50	సిద్ధిం ప్రాప్తో యథా బ్రహ్మ తథాఽఽప్నోతి నిబోధ మే 
	సమాసేనైవ కౌంతేయ! నిష్ఠా జ్ఞానస్య యా పరా ॥
18.51	బుద్ధ్యా విశుద్ధయా యుక్తః ధృత్యాఽఽత్మానం నియమ్య చ 
	శబ్దాదీన్ విషయాంస్త్యక్త్వా రాగద్వేషౌ వ్యుదస్య చ ॥
18.52	వివిక్తసేవీ లఘ్వాశీ యతవాక్కాయ మానసః ।
	ధ్యానయోగపరో నిత్యం వైరాగ్యం సముపాశ్రితః ॥
18.53	అహంకారం బలం దర్పం కామం క్రోధం పరిగ్రహమ్ । 
	విముచ్య నిర్మమ శ్శాంతః బ్రహ్మభూయాయ కల్పతే
18.54	బ్రహ్మభూతః ప్రసన్నాత్మా న శోచతి న కాంక్షతి ॥ 
	సమ స్సర్వేషు భూతేషు మద్భక్తిం లభతే పరామ్ ॥ 
18.55	భక్త్యా మామభిజానాతి యావాన్యశ్చాస్మి తత్త్వతః । 
	తతో మాం తత్త్వతో జ్ఞాత్వా విశతే తదనంతరమ్ ॥ 
18.56	సర్వకర్మాణ్యపి సదా కుర్వాణో మద్వ్యపాశ్రయః । 
	మత్ప్రసాదాదవాప్నోతి శాశ్వతం పదమవ్యయమ్ ॥ 
18.57	చేతసా సర్వకర్మాణి మయి సన్న్యస్య మత్పరః । 
	బుద్ధియోగముపాశ్రిత్య మచ్చిత్త స్సతతం భవ ॥
18.58	మచ్చిత్త స్సర్వదుర్గాణి మత్ప్రసాదాత్తరిష్యసి । 
	అథ చేత్త్వమహంకారాత్ న శ్రేష్యసి వినంక్ష్యసి ॥ 
18.59	యదహంకార మాశ్రిత్య న యోత్స్య ఇతి మన్యసే । 
	మిథ్యైష వ్యవసాయస్తే ప్రకృతిస్త్వాం నియోక్ష్యతి ।
18.60	స్వభావజేన కౌంతేయ! నిబద్ద స్స్వేన కర్మణా । 
	కర్తుం నేచ్ఛసి యన్మోహాత్ కరిష్యస్యవశోఽపి తత్ ॥
18.61	ఈశ్వర స్సర్వభూతానాం హృద్దే శేఽర్జున! తిష్ఠతి ।
	భ్రామయన్ సర్వభూతాని యంత్రారూఢాని మాయయా ॥ 
18.62	తమేవ శరణం గచ్చ సర్వభావేన భారత! ।
	తత్ప్రసాదాత్ పరాం శాంతిం స్థానం ప్రాప్స్యసి శాశ్వతమ్॥ 
18.63	ఇతి తే జ్ఞానమాఖ్యాతం గుహ్యాద్గుహ్యతరం మయా । 
	విమృశ్యైతదశేషేణ యథేచ్ఛసి తథా కురు ॥
18.64	సర్వగుహ్యతమం భూయః శృణు మే పరమం వచః । 
	ఇష్టోఽసి మే దృఢమితి తతో వక్ష్యామి తే హితమ్ ॥
18.65	మన్మనా భవ మద్భక్తః మద్యాజీ మాం నమస్కురు ।
	మామేవైష్యసి సత్యం తే ప్రతిజానే ప్రియోఽసిమే ॥
18.66	సర్వధర్మాన్ పరిత్యజ్య మామేకం శరణం వ్రజ । 
	అహం త్వా సర్వపాపేభ్యః మోక్షయిష్యామి మా శుచః ॥
18.67	ఇదం తే నాతపస్కాయ నాభక్తాయ కదాచన । 
	న చాశుశ్రూషవే వాచ్యం న చ మాం యోఽభ్యసూయతి॥
18.68	య ఇమం పరమం గుహ్యం మద్భక్తేష్వభిధాస్యతి ।
	భక్తిం మయి పరాం కృత్వా మామేవైష్యత్యసంశయః ॥
18.69	న చ తస్మాన్మనుష్యేషు కశ్చిన్మే ప్రియకృత్తమః । 
	భవితా న చ మే తస్మాత్ అన్యః ప్రియతరో భువి ॥
18.70	అధ్యేష్యతే చ య ఇమం ధర్మ్యం సంవాదమావయోః । 
	జ్ఞానయజ్ఞేన తేనాహం ఇష్ట స్స్యామితి మేమతిః ॥
18.71	శ్రద్ధావాననసూయశ్చ శృణుయాదపి యో నరః । 
	సోఽపి ముక్త శ్శుభాల్లోకాన్ ప్రాప్నుయాత్ పుణ్యకర్మణామ్॥
18.72	కచ్చిదేతచ్ఛృతం పార్థ! త్వయైకాగ్రేణ చేతసా । 
	కచ్చిదజ్ఞానసమ్మోహః ప్రణష్టస్తే ధనంజయ! ॥
18.73	అర్జున ఉవాచ​:
	నష్టో మోహ స్మృతిర్లబ్ధా త్వత్ప్రసాదాన్మయాచ్యుత! । 
	స్థితోఽస్మి గతసందేహః కరిష్యే వచనం తవ ॥
18.74	సంజయ ఉవాచ​:
	ఇత్యహం వాసుదేవస్య పార్థస్య చ మహాత్మనః । 
	సంవాదమిమమశ్రౌషం అద్భుతం రోమహర్షణమ్ ॥
18.75	వ్యాసప్రసాదాచ్ఛృతవాన్ ఇమం గుహ్యతమం పరమ్ । 
	యోగం యోగేశ్వరాత్ కృష్ణాత్ సాక్షాత్ కథయతస్స్వయమ్॥
18.76	రాజన్! సంస్మృత్య సంస్కృత్య సంవాదమిమమద్భుతమ్ । 
	కేశవార్జునయోః పుణ్యం హృష్యామి చ ముహుర్ముహుః ॥
18.77	తచ్చ సంస్కృత్య సంస్కృత్య రూపమత్యద్భుతం హరేః ।
	విస్మయో మే మహాన్ రాజన్! హృష్యామి చ పునఃపునః ॥
18.78	యత్ర యోగేశ్వరః కృష్ణః యత్ర పార్థో ధనుర్ధరః । 
	తత్ర శ్రీర్విజయో భూతిః ధ్రువా నీతిర్మతిర్మమ ॥
